<!DOCTYPE html>
	<html>
	<head>
	<title></title>
	<meta charset="utf-8"/>
	</head>
<body>
<h1 id="quadernialfonsinesin.7—dicembre1981" class="text-center">Quaderni Alfonsinesi N. 7</br>Dicembre 1981</h1>

<h3 id="notediculturapopolarepropostedallabibliotecacomunaledialfonsine" class="text-center">Note di cultura popolare proposte dalla Biblioteca Comunale di Alfonsine</h3>

<figure class="text-center">
<img src="../pdf/Quaderni/quad7_Dir/calice.png" alt="" />
</figure>

<p><em>Santuario Della Madonna Del Bosco</em> &#8211; Calice lavorato a sbalzo in lamina di argento. Il piede circolare, segnato da una gola piuttosto incavata, reca sul dosso assai rigonfio le quattro intere figure degli Evangelisti, a forte rilievo: il pomo dello stelo, fuso a cesellato, mostra due angeli alternati a festoni di frutta, e reggenti la coppa. Nel contorno di questa tre coppie di putti in mezzo a fogliami ed alternati a simboli della Passione. Il genere del lavoro è di origine incerta. Nel catalogo delle opere d&#8217;arte Nobili della Soprintendenza alle Gallerie di Bologna nella scheda compilata dal dott. Antonio Corbara in data 16 Febbraio 1962 si legge: <em>Il genere del lavoro ha carattere veneto, sec. XVII</em>. Oggi, si propende invece, da parte di alcuni esperti, a caratterizzare l&#8217;opera nell&#8217;ambito del Seicento francese.</p>

<h2 id="indice">Indice</h2>

<ol>
<li><a class="indice" href="#montaleeilnostroclassicismo">Montale e il nostro Classicismo</a> di Liana Martini</li>
<li><a class="indice" href="#giornatamontiana—5ottobre1981">Giornata Montiana — 5 ottobre 1981</a> Introduzione di Giovanni Zanzi</li>
<li><a class="indice" href="#vincenzomontinellavalutazionecriticaattuale">Vincenzo Monti nella valutazione critica attuale</a> Relazione di Gino Giardini</li>
<li><a class="indice" href="#sullevallidicomacchio">Sulle Valli di Comacchio</a> di Marino Marini</li>
<li><a class="indice" href="#monumenticeramicialfonsinesi.i.">Monumenti ceramici alfonsinesi. I.</a> di Antonio Savioli</li>
<li><a class="indice" href="#icensialfonsinesi1809-1859">I Censi Alfonsinesi (1809 - 1859)</a> di Adis Pasi</li>
<li><a class="indice" href="#ricordialfonsinesiaroma">Ricordi alfonsinesi a Roma</a> di Romano Pasi</li>
<li><a class="indice" href="#ricordodiunartistaalfonsinese">Ricordo di un artista alfonsinese</a> di Luigi Mariani</li>
<li><a class="indice" href="#corradoruffini">Corrado Ruffini</a> di Giuseppe Fabbri</li>
<li><a class="indice" href="#unafelicecertezza:eddaforlivesi">Una felice certezza: Edda Forlivesi</a> di Luigi Mariani</li>
<li><a class="indice" href="#testimonianzedellalottadiresistenza">Testimonianze della lotta di Resistenza</a></li>
<li><a class="indice" href="#assaltoalpresidiofascistadicadruncaia">Assalto al presidio fascista di Ca d&#8217;Runcaia</a> di Luigi Pattuelli</li>
</ol>

<p>La nostra amica prof. Liana Martini, per la sua natura le modestia si è sempre sottratta all&#8217;invito di scrivere per i <em>Quaderni</em>. Questa volta come dice in una sua lettera, ad una mia nuova richiesta non ha potuto dire di no. Ed ecco lo scritto, frutto di una occasionale conversazione, che noi presentiamo ai lettori. Da questo si deduce quali contributi possa dare Liana Martini quale ricchezza di sapere non debba andare perduta. Perciò auspichiamo che questo scritto sia il primo di una cosi qualificata collaborazione.</p>

<h2 id="montaleeilnostroclassicismo">Montale e il nostro classicismo</h2>

<p>Nello stile meditativo della sua poesia, come <em>messaggio</em> è propria della ultima parte della vita di Montale la linea critica della prosa, nella parola essenziale, volta al riso della satira. E&#8217; cosi ch&#8217; egli ha concluso la sua carriera poetica, cercando nella stringata polemica la validità di un messaggio, reso acuto come freccia, da fine o pungente umorismo denso di meditazione, da lungo studio e dalla saggezza di tutta una vita. Attraverso qualche confidenza amica di critici e redattori di case editrici, riusciamo ad intuire il suo desiderio ultimo quello di vedere unificati, in organica raccolta, spunti di prose varie, in forma di elzeviri da giornale, o riflessioni critiche sulla poesia, che ci vengono da qualche interessante informazione sulla stesura di pagine, destinate a luce postuma. Parlandoci di Persio, ad esempio, poeta satirico latino, nato a Volterra, città etrusca, e cosi ispirato dal l&#8217;<em>italico aceto</em>, forse Montale ha voluto, in lui, fermare il destino del poeta che, conosciute tutte le ebbrezze del vivere (v&#8217;è l&#8217;allusione alle <em>meretrici</em> che, numerose, aveva la sua città), di cui sentiva l&#8217;amaro fino alla radice dei capelli, concluse la sua esperienza di piacere e di poesia alla giovane età di trent&#8217;anni. Ritorna poi sullo stesso motivo, correggendo la parola in forma più essenziale, ancor più aderendo, con simpatia, alla sorte di un poeta, che aveva bruciato la sua vita troppo presto nel piacere e nell&#8217;arte.</p>

<p>In un terzo rifacimento dello spunto, sorridente e polemico, in luogo di Persio troviamo, sostituito, il suo nome con quello del Monti. Il poeta moderno aveva tradotto, infatti, delle satire di Persio. Come risulti tale <em>Imitazione</em> potrebbe essere uno studio di certo interesse, in cui con la linea morale della critica sociale si fonde la prova onesta e aderente della parola, sollecitata nella essenza, attraverso la sua stessa storia di eredità secolare d&#8217;arte. Se consideriamo i nostri poeti del primo Novecento, in cui il formalismo avendo esaurito, ad usura, i suoi frutti (si pensi al dannunzianesimo, ad es.) ripropose il problema della Poesia come <em>messaggio</em> e identificazione quasi con gli atti della nostra stessa vita, rileviamo appunto il ricomporsi della inseparabile sintesi fra l&#8217;esperienza etica della parola-immagine ed il ritmo, o forma, in cui essa si viene manifestando dentro. Degli Ermetici nostri, Ungaretti, Saba, Quasimodo, Montale sottoposero, nel loro estro creatore, la <em>parola</em> a questo nuovo impegno, proprio dell&#8217;Uomo e del Poeta, sulla linea di una grande tradizione letteraria, quale era stata la nostra. Se dall&#8217;Inferno di Dante si plasmò, in aderenza allo scabro suo vedere del mondo , in Montale, la voce del mistero cosmico; cosi in Ungaretti, con l&#8217;invito di <em>tornare a Dante</em>, si intese soprattutto l&#8217;interrogare profondo del senso etico in noi, quale essenza dell&#8217;Uomo e della poesia.</p>

<p>L&#8217;aprirsi delle loro esperienze all&#8217;Europa. non solo non li aveva allontanati dalla tradizione dei Classici; ma, irrobustiti dai succhi del continente nella più significativa cultura di pensiero e d&#8217;arte ch&#8217; esso offriva, dall&#8217;Esistenzialismo, ricercato come scoperta al mistero dello Essere, alla poesia contemporanea, quella dei poeti maledetti, o della Pleiade di Francia, o quella di Eliot di Britannia, ritrovarono la propria più geniale impronta nel vivo della nostra tradizione, ricreando con la parola il gusto e l&#8217;essenza della nostra geniale creatività, in una storia di secoli. Come già prima nel grande nostro Leopardi, cosi in Cardarelli la prosa riesce più bella della poesia stessa, nella sua lirica essenza, condensando in sé la sintesi dei pensieri più profondi frutto del la saggezza di una vita, attraverso il filtro della paro la, fattasi specchio del pensiero, nella disciplina dei nostri Classici, che meditarono cosi da lasciarci una ricchezza ancora oggi nuova per chi, come noi, distratti da una superficialità e da un tecnicismo dominanti, possiamo ritrovarci nella sensibilità della parola, che rinnovandosi nel magistero dell&#8217;Arte, con l&#8217;apporto sempre nuovo della creazione, attinge il compito di innalzarci nel quotidiano pascolo della Poesia all&#8217;altezza dell&#8217; Uomo nuovo.
<em>Liana Martini</em></p>

<h2 id="giornatamontiana—5ottobre1981">Giornata montiana — 5 ottobre 1981</h2>

<h4 id="introduzionedelprof.giovannizanziassessoreallacultura.">Introduzione del prof. Giovanni Zanzi, Assessore alla Cultura.</h4>

<p>Questa giornata montiana, che è alla seconda edizione, non intende essere solo un omaggio reso al nostro concittadino poeta, ma anche e soprattutto un contributo attivo ad una più profonda conoscenza della vita e della personalità del Monti, delle sue opere e degli avvenimenti storici — anche con riferimento alla realtà alfonsinese — che ne hanno condizionato lo svolgi­mento.</p>

<p>E&#8217; con noi oggi il prof. Gino Giardini, preside del Liceo Ginnasio di Lugo, autore di dotte pagine critiche, che farà il punto sulle valutazioni formulate recentemente da alcuni studiosi sulla figura e l&#8217;opera montiana.</p>

<p>Noi ci auguriamo che questo incontro sia di stimolo a una rilettura diretta delle opere di un poeta che per lo più ci è noto solo indirettamente attraverso le sto rie letterarie, per comprendere come un uomo vissuto in un&#8217;epoca di trapasso ha sentito i problemi del suo tempo e come questi si sono riflessi nella sua poesia.</p>

<h2 id="vincenzomontinellavalutazionecriticaattuale">Vincenzo Monti nella valutazione critica attuale</h2>

<p>Desidero ringraziare l&#8217;assessore Zanzi per le gentili espressioni usate al mio riguardo: per entrare nel merito del nostro argomento e, riallacciandomi a quanto diceva Zanzi, io, all&#8217;inizio, dirò quale sia lo imbarazzo nell&#8217;organizzazione di questo discorso che vorrebbe essere breve ma anche sufficientemente chiaro ed esauriente, sia pur nei limiti di un incontro che vorrei contenere e misurare nel tempo. Notevoli sono le difficoltà per inquadrare un personaggio quale V. Monti, sia per l&#8217;alternarsi dei giudizi durante la vita del poeta, sia anche per le valutazioni, varie ed antitetiche, che ne furono date in seguito.
Se noi, pur procedendo con rapidità, teniamo presenti e chiare le ragioni che fecero giudicare il Monti nel suo tempo in maniera cosi diversa e contrastante dobbiamo dire che il più delle volte i motivi che indussero taluni personaggi, anche ragguardevoli, a scagliarsi contro V. Monti, sono più che altro inconfessabili e non interessano una solida e seria critica del la letteratura, ma il più delle volte si limitano a pettegolezzi o alle voci non sempre controllate che anche su personaggi di tale importanza possono sorgere. Questo è uno dei primi fattori che confondono le idee su Monti. Un secondo ed è stato denunciato da molti, anche qui ad Alfonsine da giovani e valenti studiosi, è costituito dal provincialismo di una cultura che molto spesso e volentieri confonde, direi quasi voluta mente o inconsapevolmente, la produzione letteraria di un poeta con la biografia, e parla in nome di un vuoto moralismo, oppure, peggio ancora, parla in nome di un moralismo politicizzato. Se noi ripercorriamo il cammino della nostra storia letteraria, possiamo dire che inspiegabilmente su nessuno come su Monti sono piovute critiche, attacchi riserve, sia in vita, ma soprattutto in morte.</p>

<p>In vita fu anche adulato e, certamente egli conobbe tanti riconoscimenti: fu poeta, fu anche riconosciuto come tale, ma fu anche ingiustamente attaccato. Ora per fare seguito a quelle che sono le istanze e le attese, non solo della popolazione di ALFONSINE, che fa bene ad onorare il suo poeta, ma ai fini di una valutazione critica più attenta, è tempo di guardare al Monti con lo sguardo che gli compete: vedere in lui cioè un uomo di lettere, un poeta, sia pure del consenso, come dice autorevolmente questo libro apparso proprio in questi mesi. <a href="#fn:1" id="fnref:1" title="see footnote" class="footnote">[1]</a></p>

<p>Si parlava di consenso: in che cosa? Consenso del Monti sia pure al mondo politico dominante d&#8217;allora ma soprattutto - ed è qui la chiave, l&#8217;unica possibile chiave di rivalutazione della poesia di V. Monti — con senso della sua più che facile, profonda vena di ispirazione poetica alla vita del suo tempo, alle manifestazioni che si susseguivano con tanto fervore. Consenso di un uomo attento a quelle cose che coinvolsero l&#8217;Italia e l&#8217;Europa tanto da essere uno dei primi e dei più grandi poeti civili del nostro panorama letterario; e in questa definizione di poeta civile bisogna mettere tutta l&#8217;ampiezza del termine proprio perché tante sono state le riserve, che sotto questo aspetto sul Monti sono state fatte. E&#8217; la sua un&#8217;adesione e cioè un consenso entusiastico della fantasia, della sensibilità, alle immagini della storia che affascinano: ne emerge quindi una poesia che è fatta di cose, di fatti, avvenimenti di partecipazione al tempo in cui il poeta visse.</p>

<p>Ma esiste pure nel Monti, per attenerci alle valutazioni del Binni, un gusto di accensione poetica più coloristica, spettacolare, visionistica, che trova una sua precisa incarnazione nelle varie realizzazioni poetiche in forme che abitualmente si definiscono neoclassiche non meno che in una sottile e convincente impronta elegiaca presente nel poeta. Perché partendo anche da uno dei giudizi espressi sul Monti da un grande poeta come il Leopardi, il quale nel definire la poesia del Monti, l&#8217;ispirazione montiana parlava di lui come poeta <em>dell&#8217;orecchio e dell&#8217;immaginazione</em>, ma <em>del cuore mai</em>, è porre immediatamente il dito sul problema.</p>

<p>A me pare comunque che la critica più autorevole oggi creda che il Monti possa essere riconsiderato come poeta del cuore, anche poeta del cuore. E per accennare a questa metodologia nuova che necessariamente scaturisce da una nuova interpretazione del Monti, io mi permetto di leggere il giudizio di uno studioso che tre o quattro anni fa, qui, nella terra di Alfonsine, venne a dire le sue impressioni e a portare il contri­buto dei suoi studi; Nicola Tanda il quale dice su questo libro sulla figura del Monti: </p>

<blockquote>
<p>La nostra storiografia, e in particolare quella letteraria deve essere riconsiderata per poterla emendare dal pregiudizio di posizioni che in modo troppo diretto e senza alcuna mediazione dello specifico letterario hanno inaugurato spesso una <em>lettura</em>, o meglio si potrebbe polemicamente dire una <em>non lettura</em> delle opere degli autori della nostra letteratura sulla base di categorie astratte grossolanamente psicologiche e inammissibili da un punto di vista critico e di metodo <a href="#fn:2" id="fnref:2" title="see footnote" class="footnote">[2]</a></p>
</blockquote>

<p>Ecco questa a me pare una premessa giustissima: se noi allontaneremo tutto questo ciarpame ingombrante o questa sedimentazione che è spiegabile di volta in voi ta da un punto di vista rigorosamente storico, in una parola dando la balta a quel che coinvolge ingiustamen te la figura e l&#8217;opera del Monti, noi potremo una volta tanto, a tanto tempo di distanza dalla sua morte-più di centocinquantanni — leggere finalmente Monti nella sua genuina significazione. Comunque per districarci dall&#8217;imbroglio,dal crocevia che una tale indagine richiede, io vorrei ricordare alcuni giudizi tradizionali per venire più moderni, poi leggere anche qualche passo delle opere del Monti.</p>

<p>Il riconoscimento più grande, più autorevole, fu certamente quello del Manzoni. Il Manzoni già sedicenne, un sedicenne attento, molto impegnato, nel <em>Trionfo della libertà</em>, che è del 1801, rivolgendosi a Monti scrisse: </p>

<blockquote>
<p><em>E il tuo gran lume
a me fa scorta nello arringo illustre.</em></p>
</blockquote>

<p>Gioverà poi richiamare cosi per gusto di lettura, semplicemente per questo, perché tutti lo si conosce, quel giudizio che Alessandro Manzoni dette del Monti cosi a ferro caldo, per dirla quasi in romagnolo, sulla morte del poeta di Alfonsine: </p>

<blockquote>
<p><em>Salve o divino a cui largi natura
di Dante il core e del suo duca il canto:
questo fia il grido dell&#8217;età futura,
ma l&#8217;età che fu tua tel dice in pianto</em>.</p>
</blockquote>

<p>Questo collegamento del Monti, con Virgilio e Dante, fatto non da uno di noi, ma da Alessandro Manzoni, è qualche cosa che dovrebbe fare meditare molto di più chi ha avventato taluni giudizi sulla poesia e sull&#8217;o pera di V. Monti. Perciò quello che è più insidioso da districare, in questo aggrovigliato capitolo della critica montiana, è il fatto che, pur con tutte le riserve gli ammiccamenti, le confessioni, i giudizi quasi bisbigliati o sottaciuti, nessuno ha stroncato totalmente perché non lo poteva, la poesia del Monti. Tutti però hanno giudicato sotto certi aspetti, sotto altri no.</p>

<p>Ed è qui dove occorre che la critica moderna e avveduta possa lavorare: senza essere più condizionata dal giudizio del De Sanctis, il quale poi non è stato cosi negativo.</p>

<p>Il De Sanctis da uomo e patriota del Risorgimento non poteva pronunciarsi in modo diverso. Con una bonomia che io non so se sia bonomia autentica o ironia, e gli parla del Monti <em>buon uomo</em> che vuoi conciliare tutte le opposte sponde; però riconosce in lui almeno la grande scuola del letterato se non del poeta. Ben diversa la valutazione che fu data dal Carducci, il quale e­ salta nel Monti il fatto di aver messo <em>in manifesta luce le sante deità</em> e, nella sua polemica contro i tardoromantici italiani, contro anche l&#8217;odiato De Sanctis, chiama <em>bordellier Catoni</em>, coloro che accusa no il poeta di Alfonsine di fiacchezza intellettuale, come un uomo che non sa distinguere il bene dal male.</p>

<p>Cosi il Carducci rivendica alla fantasia del poeta la tendenza al <em>bene e al bello</em>. Per percorrere poi in avanti il cammino della critica io non posso non accennare al giudizio del Croce che sembra ed è complessiva mente, dal nostro punto di vista, un giudizio di limitazione, ma anche un giudizio di grandezza attribuito all&#8217;opera del Monti.</p>

<p>Il Croce, conforme alla sua teoria estetica di poesia e non poesia, fa dal Monti un <em>poeta della letteratura</em>, poeta immaginifico. Siamo nella prima parte del giudizio leopardiano ancora, del Monti come poeta della fantasia, non della poesia. Non si accorge il Croce però di contraddire se stesso e la sua teoria estetica perché non ci può essere poeta della letteratura, e poeta della poesia.</p>

<p>Se la poesia è tale, non ammette di essere non poesia, né poesia della letteratura. Se vogliamo aderire a termini prettamente crociani noi dobbiamo dire:
<em>o poesia è, o poesia non è</em>. E questo, mi si creda, come è stato da altri più autorevolmente osservato, non è per fare del semplicismo.</p>

<p>Eppure nel Croce è insito un giudizio favorevole al Monti: nel momento in cui pronunciava tra il &#8217;21 e il &#8217;24 quanto abbiamo ora ricordato, egli veniva elaborando la sua teoria di <em>poesia</em>, che, apparsa prima sui <em>Quaderni della critica</em>, verrà poi pubblicata in un volume a parte presso l&#8217;editore LATERZA di Bari.<a href="#fn:3" id="fnref:3" title="see footnote" class="footnote">[3]</a></p>

<p>In tale periodo egli fu tenero con poeti come Holderlin o come lo stesso Leopardi; anzi quando unificando i suoi studi, mettendo il senno di quindici anni di lavoro in uomo della sua portata intellettuale, nel 1936 pubblicò il libro che si intitola <em>La Poesia</em>, il giudizio sul Monti rimase tale, ma in una accezione di simpatia. Il Monti è considerato il poeta che è, sia pure nella definizione data prima: ma non cambia neppure il giudizio estremamente limitativo dato sull&#8217;Holderlin o sul Leopardi. Quindi, se si vuole, un grande riconoscimento da parte di uno dei più autorevoli critici italiani all&#8217;opera e alla poesia di V. Monti, venne pur data. Ma uno dei momenti <em>catalizzatori</em> in questa rapida ricerca della storia della critica che io vado facendo, fu indubbiamente il 1928. Il 1928 che segna il primo centenario della morte di V. Monti vide un fiorire di studi autorevolissimi sul poeta d&#8217;Alfonsine. Questo richiamarci ad Alfonsine, credo che faccia piacere, ma non vuole assolutamente limitare la figura di V. Monti alla provincia, ma si vuole capire invece come la statura di questo uomo che occupa tanto spazio nelle lettere nazionali provenga di qui: ma le sue dimensioni, il suo orizzonte vanno ben oltre ai confini d&#8217;Italia.</p>

<p>Di Monti nel 1928 si occupò uno dei lettori più fini: per me, rimane ancora il più grande, il più fine lettore di V. Monti ed è il maestro che ebbd. la fortuna di conoscere alla Università di Bologna, Francesco Flora, che fu anche ad Alfonsine nel Bicentenario della nascita, a celebrare Monti. Questa tradizione dunque che noi stiamo continuando affonda. nel tempo e ha ragione di essere. Flora compose nel &#8216;27 in preparazione del l&#8217; centenario della morte il volume <em>La poesia di V. Monti</em>. Il meno che si possa dire è che quei giudizi sono ancora tutti o quasi da accettare. Venne poi pubblicato un libro del Citanna <em>Il Romanticismo e la poesia italiana</em> (dal Parini al Carducci) ove figura un ampio capitolo sul Monti.</p>

<p>Poi un critico (veniva anche lui come il Flora dalla scuola del Croce, ma modificava evidentemente i postulati della valutazione crociana), un critico appunto come Luigi Russo compose sempre in quell&#8217;anno <em>Vincenzo Monti e la letteratura contemporanea</em>. Indi Enrico Bevilacqua, pubblicò il volume <em>Monti</em>. Infine del Monti si occupò il Pompeati per limitare il nostro discorso ai nomi grossissimi delle lettere italiane. Fu quello un lavoro di apprezzamento e di grande valutazione della opera di V. Monti. L&#8217;Italia a cent&#8217; anni di distanza dal la morte del suo poeta, di quel poeta che aveva aperto l&#8217; Ottocento, che aveva influito come vedremo, sia pur di passaggio, su personaggi grandi come Manzoni, Fosco lo, Leopardi stesso seppe dame una valutazione adeguata. L&#8217;Italia seppe celebrare il poeta con questi contributi dei quali io ho considerato i più ragguardevoli. Altrettanto denso di lavoro e di studi fu il bicentenario della nascita del poeta. Apparve in quell&#8217;occasione un&#8217;edizione non totale, (non esiste ancora un&#8217;edizione definitiva delle opere del Monti, siamo a questo punto) <em>Monti, Opere</em> <a href="#fn:4" id="fnref:4" title="see footnote" class="footnote">[4]</a> a cura di un grandissimo studioso, come Manara Valgimigli e di un altro notissimo studio so come Carlo Muscetta. Però tra i due l&#8217;intesa non doveva essere stata precostituita tanto è vero che (per venire a un tempo poco lontano da noi, Valgimigli è morto da pochi anni e Muscetta vive ancora), tra i due si instaurò subito una polemica nella quale Muscetta procedette <em>a una sostanziale stroncatura del Monti uomo e poeta e a una risoluta critica della formula crociana del poeta della letteratura</em>.<a href="#fn:5" id="fnref:5" title="see footnote" class="footnote">[5]</a> Ora se qui ci si volesse esprimere nei termini del critico si potrebbe dire che con Monti, il Muscetta procedette a colpi di zappa, quando parlò di <em>cavoli scaldati</em> ecc. che è un linguaggio che starebbe bene più sulla piazza del mercato che non in trattati di storia della letteratura. D&#8217;altra parte quando non si riesce a trovare bella neppure l&#8217;Iliade, c&#8217;è da chiedersi quale sia l&#8217;originalità di questo critico: quanti si sono scagliati sull&#8217;Iliade del Monti asserendo e non veritieramente che il Monti si era servito di versioni altrui! Chi abbia consuetudine a tradurre le opere dei classici, sa benissimo che non per copiare, ma per dovere di modestia si possono pure confrontare le traduzioni altrui per proporre la propria, per non essere talmente intransigenti e talmente presuntuosi dal volere escogitare a tutti i costi il proprio modello, tanto più che chi si rende conto di che cosa sono le lettere classiche, lo stadio degli studi, la conservazione stessa dei testi, sa che un lavoro, anche modesto, di traduzione impone un&#8217;umile e precisa ricognizione sui lavori degli altri prima di procedereal proprio lavoro. Il che non vuole dire essere servo, essere colui che attinge dagli altri, ma essere colui che porta un nuovo contributo anche sulla fatica di chi ci ha preceduto e cosi in qualunque ramo. Quindi, in questo campo, non è azzardato affermare che il Muscetta su Monti non seppe esprimere niente di nuovo.</p>

<p>Un saggio considerevole invece nel 1954 venne da Mario Fubini, un altro grandissimo nome della letteratura italiana, il quale aderendo di più alla prima interpretazione leopardiana parlava però di un significato profondo della poesia montiana fatto di immagini apollinee e fatto di tutta la delicatezza e ricchezza del suo mondo poetico. Non si può non rilevare come il primo stadio, quello del 1928, fu uno stadio molto ricco, fatto di valutazioni positive, di appassionati omaggi, di contributi biografici, profondi, studiati, elaborati, mentre nel secondo momento, quello della celebrazione del bicentenario della nascita del Monti, il contributo positivo della critica è dato soprattutto da Mario Fubini. Con ciò si è visto quello che ha prodotto, sia pur brevemente, la critica nei momenti che maggiormente han no significato circa la vita, il ricordo, la valutazione, di un poeta come V. Monti.</p>

<p>Da ultimo non posso tacere che nel 1978, in occasione del centocinquantesimo anniversario della morte di V. Monti, un importante convegno fu fatto qui, e furono personaggi autorevoli ad intervenire.</p>

<p>Basta anche la semplice lettura del programma dal quaderno alfonsinese. Intervennero il prof. Gennaro Barbarisi, la dott.sa Angela Paruccini, il prof. Igino De Luca, il prof. Nicola Tanda, il prof. Noretti il quale si limitava, pur avendo materiale a iosa, a riportare il giudizio del Foscolo, del Leopardi e del Manzoni. In quella occasione il Monti fu visto in una nuova dimensione. E proprio per muoverei in quella direzione occorre fare un collegamento con quella che è stata la cultura europea dell&#8217;epoca perché non è possibile limitare il Monti non dico alla cultura di Alfonsine, di Ferrara ecc&#8230;. ma occorre andare altre l&#8217;Italia. Se noi pensiamo a personaggi come il Parini a grandissimi personaggi e poeti quali il Goldoni, lo stesso Alfieri, con questo suo chiudersi altero e sdegnoso, noi pensiamo a personaggi tipicamente italiani. Grandi personaggi indubbiamente, ma il cui ambito è quello dei nostri confini nazionali.</p>

<p>Con Monti si va ben oltre: è un uomo che riceve influssi dalla cultura d&#8217; oltralpe, da quella europea ma ne dk a sua volta. E&#8217; un uomo che influisce su uomini come Goethe, Stendhal, la Staël, il Platen, il Constant.
Del resto quando noi sfogliamo con attenzione le testimonianze epistolari di personaggi dell&#8217;800 che non furono favorevoli a lui: il Pellico, il Di Breme, il Borsieri, il Giordani, senza contare quello che di lui scrissero il Foscolo, il Manzoni, il Leopardi, con tutte le riserve, con tutto quello che abbiamo detto prima, noi vediamo sempre la grande considerazione che a Monti fu accordata.</p>

<p>E Monti apparve, già allora, come un animatore e un organizzatore della cultura, un portatore di <em>varie inquietudini intellettuali del tempo</em>. Parlavamo di lui prima come poeta civile: ecco come si può spiegare l&#8217;adesione, il consenso ai movimenti che avvenivano nel suo tempo. Egli fu dunque un maestro di lettere, lo vedremo sia pure di passaggio, un uomo facile all&#8217;entusiasmo e perciò letterato talvolta anche ombroso, cittadino che può tergiversare. Del resto chi può ancora, con la esperienza consumata che abbiamo noi di questi nostri tempi inquieti non capire, come in un animo la cui occupazione principale, sia pur detto chiaramente senza nessuna ambiguità, non era certo quella della politica, in un momento di trapasso non si determinasse la convinzione che pure in taluni ondeggiamenti poteva essere salva la buona fede del poeta e dell&#8217;uomo che credeva di vedere anche in queste posizioni, che presentano dubbi e incertezze, un continuo aderire a stadi progressivi dell&#8217;evolvere non solo della politica ma in termini anche più profondi della civiltà.</p>

<p>D&#8217;altra parte, per accostarci più direttamente alla sua vita e al suo progredire nel campo delle lettere, il Monti dopo aver esaurito il breve periodo in Alfonsine come al seminario di Faenza, ove riceve un insegnamento della grammatica latina, ove legge non direttamente gli antichi scrittori, ma 11 sente cosi di orecchio tramite sentenze, ha qualche approccio con i testi sacri e come modello di poesia gli viene proposto il Frugoni. Comincia cosi ad evolvere la formazione di questo giovane che diciasettenne abbandona oltre che Alfonsine anche Faenza e va a Ferrara, ove il padre lo aveva mandato agli studi di giurisprudenza e di medicina. Qui ha inizio il suo vario sonettare, il suo comporre versi, piccoli componimenti in occasione di avvenimenti pubblici di quella città a noi vicina o in occasione di feste religiose ma, proprio qui avviene il suo approccio con i grandi classici, con Virgilio, Catullo, Orazio, Tibullo, Properzio con i grandi che costituiranno la grande, ma non la sola lezione della sua vita.</p>

<p>Compone qui <em>La visione di Ezechiele</em> in onore del Giannotti, poi è attratto a Roma, ove si reca nel 1778.
A Roma egli, bensì sia bisognoso di farsi conoscere, di farsi una strada, di farsi una posizione economica, non viene investito da quel soffio classicistico del Winchelmann, né da quel recupero di immagini classicheggianti che nella capitale clementina veniva operando, nelle sue bellissime opere il Piranesi. Egli non si fa invischiare da quel mondo: vive, è immerso in esso, ne sta dentro, ma anche al di sopra. Intanto scrive saggi, composizioni, canzoni e continua ad approfondire la sua vena poetica, come è possibile cogliere anche dalla semplice lettura di <em>Il ritratto</em>:</p>

<blockquote>
<p><em>Quanto al raggio diurno
cede l&#8217;orror notturno,
tanto i neri men belli
son dei biondi capelli.
Bionde del sol fiammeggiano
e degli astri vaganti
le chiome tremolanti:
bionde le trecce ondeggiano
sul collo dell&#8217;Aurora
di Citerea e di Flora:
biondi i ricciuti crini
dei giocosi Amorini:
e biondo più dell&#8217;oro
Bello quando è raccolto,
il crin del mio tesoro.più bel quando è disciolto
e scherza errante e lieve
sulla fronte di neve;
come striscia leggiera
di vapore, che a sera
va serpeggiando, e splende
davanti al sol cadente,
o sulla faccia pende
della luna sorgente.</em></p>
</blockquote>

<p>Qui è un poeta un poco più che ventenne che scrive, ma qui c&#8217;è già in nuce in potenza, un grandissimo poeta. perché a un dato punto, distaccandoci dalle polemiche e dai pregiudizi, che senso ha parlare di poesia e del cuore e dell&#8217;intelletto, dell&#8217;orecchio? La poesia è quando è, e qui non si può negare che c&#8217;è un delica­tissimo, bello, ridente, immaginifico slancio di poesia. </p>

<p>Qui il periodo per lui si fa molto intenso, e un punto importante che io voglio sottolineare è una polemica che nasce in questi anni, a Roma: se sia necessario per poetare, seguire la scia della tradizione dei cLassici o se occorra aprire gli occhi e spalancare le orecchie anche ai moderni, a quanto ci viene dal di fuori della poesia dei classici.</p>

<p>E&#8217; un problema questo che dovrebbe fare considerare molto di più chi si diverte a relegare e definire Monti, in un clichè di neoclassicismo: già sul termine di <em>neoclassicismo</em> ci dovremo pur intendere tra poco. Comunque nel momento della polemica siamo nel 1778, poco oltre, trent&#8217; anni prima che in Italia sorgesse la polemica tra classicismo e romanticismo. Vediamo allora cosa scriveva V. Monti:
&gt;<em>Ma dimando io, forse gli antichi hanno esaurito il bello della poesia ? Sarebbe lo stesso che dire che hanno esaurito il bello della natura, che hanno provato tutte le maniere di sentire. Eppure le combinazioni, le esperienze, le scoperte, sia in fisica che in metafisica hanno a noi nepoti procacciato un numero infinito di sensazioni ad essi ignote; eppure i governi, costumi, i teatri che sommamente influiscono nella immaginazione, si sono cangiati e il loro cangiamento ha prodotto quello spirito. Eppure Cornelio, Racine, Voltaire e persino Shakespeare sono pieni di sentimenti, di affetti, ai quali non giunsero Sofocle, né Euripide; Nilton e Clopstok d&#8217;immagini di pensiero non mai sognati da Omero, molto meno da Virgilio, Gessener di grazia che non conobbe Teocrito e Boileau di riflessioni alle quali Orazio giammai non pensò. Un uomo di buon senso e docile deve prendere per guida e norma dei suoi giudizi la ragione non mai l&#8217;autorità</em>.</p>

<p>Qui siamo al primo uomo di lettere che spazia bene al di sopra di questi problemi con grande anticipo di decenni.</p>

<p>Io vi confesso che prima di occuparmi del Monti, non conoscevo questi punti: mi ha appassionato questa lettura e sono andato a ricercare molti critici, ma soprattutto sono andato a ricercare le opere del Monti per rendermi conto, io stesso, della portata di queste affermazioni.</p>

<p>Tutto questo conferma per me e per molti altri quanto ancora si deve fare e quanto ancora si deve scoprire sull&#8217;opera e sul significato di V. Monti. Se noi facciamo brevemente il confronto, tra questi scritti montiani del 1778, con quello che fu pubblicato dalla Biblioteca italiana nel 1816, sull&#8217;utilità delle traduzioni e misuriamo la polemica che ne nacque, io credo di dire parole fuori dal loro posto, affermando che Monti è a questo proposito un profondo antesignano, un conoscitore di questi problemi <em>ante litteram</em> più di quanto non siano stati gli altri. Cerchiamo dunque di seguire questa sua attività, questa sua produzione, e vediamo di scoprire in lui quella che chiamiamo la sua vena meno conosciuta, di rei più autentica, più intima, di poesia.</p>

<p>A Roma riesce, tanto per toccare brevemente anche l&#8217;evoluzione della sua vita, a consolidare una sua posizione economica; diventa segretario del Principe Braschi, nipote di <em>nostro signore</em>, e di qui riesce anche ad influire per i parenti e i fratelli rimasti nella nostra terra di Romagna. E&#8217; anche il momento in cui nel fervore delle riscoperte archeologiche viene tratto fuori il busto di Pericle: allora egli scrive la bellissima <em>Prosopopea</em> e i <em>Sepolcri</em> del Foscolo (io cito il carme più grande, quello spiega to maggiormente, denso di una poesia che si può definire anche civile in Italia) sa come da questo car me del Monti e da altri debba lo stesso Foscolo che pure, quando era nei momenti di buona, diciamo cosi, riconosceva l&#8217;influsso del Monti.</p>

<p>Io avevo ricordato prima una venatura elegiaca del poeta: intonazione di malinconia che è negli stessi bellissimi <em>Pensieri d&#8217;amore</em>.</p>

<p>Sono gli anni in cui Monti nel 1781, pone mano alle <em>bellezze dell&#8217;Universo</em> quel luminosissimo inno al la bellezza stessa del mondo come reca il titolo.
Sono gli anni in cui vede la luce <em>Al Signor di Mongolfier</em> che è del 1784, che segna l&#8217;inizio della stessa <em>Feroniade</em> che il Monti porta avanti per tutta la sua vita, l&#8217;anno stesso dell&#8217;<em>Aristodemo</em>. Di questa prima tragedia montiana, la quale è stata molto discussa, si è anche detto che è tragedia da tavolino, non da rappresentazione scenica. Io l&#8217;ho vista recitare da giovane. C&#8217;era una tradizione da noi; ogni tanto alcuni portavano fuori il testo del Monti in teatro ed era un testo che reggeva. Comunque sentiamo questo passo dall&#8217;Aristodemo.</p>

<blockquote>
<p><em>Tutti i miei mali &#8230;? E se di là dal rogo
altri affanni, altra vita&#8230;? Incerto e muto
qui s&#8217;arresta il pensier. M&#8217;ondeggi in mente
l&#8217;idea d&#8217;un vasto interminato abisso;
ma gran nebbia l&#8217;involve e nulla veggo
fuor che il barlume e gli interrotti lampi
d&#8217;una confusa eternità. Fors&#8217;anco
questo è l&#8217;orror del nulla, ove sepolte
cadono le esistenze e van perdute
nella burrasca di perpetua notte.
Ma, se ciò fosse, perché fuor dell&#8217;urne
sorgon gli spettri? E donde avvien che tutta
ne palpita natura e si sgomenta?
Sia che si vuoi, ritorni onde partissi
il putrido elemento che la mia
vital sostanza disonora e lorda.
Giova lasciar l&#8217;antica spoglia e questo
mondo aborrito, che del par sostiene
lo scellerato e il giusto, ove calunnia
impunemente l&#8217;innocenza opprime,
ove falso l&#8217;onor, falsi gli amici,
mentita la pietà, compre le leggi,
adulato il potente, il tradito,
e dappertutto orror, colpe e sventure.
Dunque moriam, non è furor che morte mi persuade ma ragion&#8230;</em></p>
</blockquote>

<p>Notate questa conclusione <em>..ma ragion</em> e confrontatela con la conclusione di quel saggio di cui ho letto parte sulla valutazione se nelle lettere, si debbono privilegiare gli antichi o i moderni: ebbene li il Monti diceva che in nome della ragione, egli dava ascolto alle voci dei poeti moderni.</p>

<p>Qui la sua formazione, va ben oltre il limite di una preparazione arcadico-barocca, come si suoi dire molto spesso, ma si impianta decisamente sul terreno europeo dell&#8217;Illuminismo.</p>

<p>Io spero di riuscire chiaro anche se sono costretto per esigenze di tempo a fare perno su questi concetti che coinvolgerebbero ben altra argomentazione e ben altra documentazione: ora invece queste posizioni nel Monti occorre darle per scontate accennando però e leggendo più che i critici, leggendo autorevolmente il testo montiano.</p>

<p>Giungiamo cosi in questa rassegna necessariamente rapida al periodo dell&#8217;ultimo decennio del secolo che è il più denso di avvenimenti.</p>

<p>Il Monti è nella Roma papalina, non più clementi na ormai: è la Roma di Pio VI Braschi, un uomo inizialmente fiero, combattivo. Gli avvenimenti che avvengono in Francia turbano le coscienze. Non si era mai sentito allora, cosa inaudita, che si potesse mettere in discussione il trono dei re o la nobiltà dei nobili: e quando apparvero la ghigliottina e cose del genere l &#8217;Europa fu invasa da un sentimento di ripugnanza&#8230;</p>

<p>L&#8217;Europa di certi ambienti, naturalmente; l&#8217;Europa popolare, bisogna dirlo chiaramente, non esisteva. Le masse seguivano più i loro sovrani che non il pensiero rivoluzionario francese. Il pensiero il luministico rimane pur sempre un pensiero d&#8217;élite.</p>

<p>Roma soprattutto, nonostante taluni sprazzi culturali., è pur sempre una grande contraddittoria città, ma non va oltre a certi limiti provinciali.</p>

<p>D&#8217;altra parte io trovo naturale, storicamente parlando, che il Papa, se era sovrano (come egli era e si considerava a quei tempi), nel 1891 emettesse una <em>notificazione</em> che invitava i cittadini, quasi in toni omerici, a prendere le armi per la patria, il sovrano, le spose legittime e le famiglie in caso che dalla Francia venisse l&#8217;oppressore, venisse il nemico.</p>

<p>E&#8217; un proclama nobilissimo pieno di fierezza e di ardore che il Papa avrebbe potuto mantenere nel 1796 quando fu indotto a più miti consigli proprio dallo evolvere dei fatti. Lasciate che io dica che qui, in terra di Romagna coloro che seguirono l&#8217;editto di Papa Pio VI, furono solo i lughesi nel 1796, se è vero che osarono opporre una feroce ed accanita resistenza al generale Augereau e che lo stesso dopo lotta accanita saccheggiò per ben tre giorni la piccola città, che tra le pochissime in Italia aveva resistito all &#8216;oppressore. Dico oppressore perché i francesi venivano avanti spogliando templi, chiese, imponendo gabelle e imponendo anche la leva militare.
Molti hanno rimproverato al Monti di aver composto in questi anni la Bassvilliana; ma secondo me, secondo critici molto più autorevoli di me, è anche questo un carme civile. Ma, al di là di ogni valutazione, è un carme che a noi interessa anche per le tinte fosche di cui è soffuso. Il Monti non lo rinnegherà neanche in punto id morte, come vedremo, quando compone quella bella canzone <em>Pel giorno onomastico della sua donna</em>.
Vediamo dunque questo carme su Ugo di Bassville e cerchiamo di coglierne, al di là e al di sopra o anche all&#8217;interno dell&#8217;avvenimento storico, quello che ne è il cupo disegno, l&#8217;orditura tragica. E&#8217; questo che interessa noi, da un punto di vista di godimento della poesia, con cui il Monti seppe cogliere questo episodio, questo momento storico per poi trasfigurar lo in canto.</p>

<blockquote>
<p><em>Muto dei bronzi. il sacro squillo, e mute
l&#8217;opre del giorno, muto lo stridore
dell&#8217;aspre incudi e delle seghe argute:
sol per tutto un bisbiglio ed un terrore,
un domandare, un sogguardar sospetto,
una mestizia che ti piomba al core;
e cupe voci di confuso affetto,
voci di madre pie, che gl&#8217;innocenti
figli si serran trepidando al petto..</em></p>
</blockquote>

<p>Qui io vorrei che qualcuno ricordasse i <em>Sepolcri</em>:</p>

<blockquote>
<p><em>&#8230;le madri
balzan nè sonni esterrefatte e tendono
nude le braccia su l&#8217;amato capo
del loro caro lattante onde noi desti
il gemer lungo di persona morta
chiedente la venai prece agli eredi&#8230;</em></p>
</blockquote>

<p>Sono immagini che erano già nitidamente espresse da V. Monti. Io vorrei che qualcuno ancora ricordasse da <em>I Promessi Sposi</em>, la notte dei garbugli, quando suona il rintocco della campana e i contadini vanno per alzarsi, per armarsi di bastoni, forconi, ma le donne pregano gli sposi, i fratelli, i figli di restare prudentemente in casa. E&#8217; un atteggiamento co
si umano questo interrompere il sonno dalle più pro fonde intimità, colto da questi grandi poeti, ma col to prima da Vincenzo Monti, che era ben conosciuto sia dall&#8217;uno come dall&#8217;altro.Con questo noi non vogliamo dire che il Foscolo e il Manzoni abbiano at tinto di fatto ispirazione dal Monti: evidentemente però questi passi a loro erano presenti.</p>

<p>E prosegue il poeta di Alfonsine:</p>

<blockquote>
<p><em>Ma tenerezza e carità di moglie
vinta è da furia di maggior possanza,
che dall&#8217;amplesso coniugai gli scioglie.
Poiché fera menando oscena danza
scorrean di porta in porta affaccendati
fantasmi di. terribile sembianza;
&#8230;.
E il terribile palco erto scorgesti,
ed alzata la scure, e al gran misfatto
salir bramosi i manigoldi e presti;
e il tuo buon Rege, il Re più grande, in atto
d&#8217;agno innocente fra digiuni lupi,
sul letto de&#8217; ladroni a morir tratto;
e fra i silenzi delle turbe cupi
lui sereno avanzar la fronte e il passo,
in vista che spetrar potea le rupi?</em></p>
</blockquote>

<p>Qui vedete che l&#8217;immagine è piuttosto forte, densa, tragica. E&#8217; ispirazione robusta, che certamente il Monti non doveva rinnegare e non rinnegò.</p>

<p>E veniamo agli anni più difficili. Se anche il poeta assume questa posizione nel brano, nel componimento che io ho letto, ci sono però delle lettere ai fratelli di Alfonsine, dove il Monti, anche con scarsa prudenza, denuncia tutta l&#8217;insufficienza dello stato delle cose in Italia. Risulta perciò che egli non è, come si suoi dire, un <em>girella</em> che di punto in bianco cambia. Egli vedeva bene che razza di situazione bolliva a Roma, e, non potendo fare altrimenti, si sfogava con i suoi familiari. Le lettere comunque ci sono ancora e testimoniano qual era il suo stato d&#8217;animo. Quindi coloro che sono stati cosi pronti ad appuntare il dito contro di lui, dovrebbero pure fare i conti con questo stato di angoscia, e di critica anche, ad una situazione che egli capiva non essere certo la migliore: ma non sapeva né poteva districarsene, anche per condizioni e fatti contingenti. Ma, chi può negarlo?; da quelli propri ad un dato punto, che si voglia o no, egli la sua scelta la fece, la fece certamente nel periodo meno fortunato per lui e meno propizio.</p>

<p>Infatti, quando il 3 marzo 1797 egli decide di abbandonare Roma e fugge, non è che avesse esperi to grandi contatti con i francesi. Si fermò a Bologna, a Firenze in cerca di lavoro: non è che a Roma ormai non avesse consolidato una sua posizione: se fosse poi — parola che non si dovrebbe di re — quell&#8217;opportunista che è stato accusato di essere non si sarebbe mosso di là. A Bologna e a Firenze è senza pane e senza patria: e li viene coniando i poemetti <em>Il fanatismo</em>, <em>La superstizione</em>, indi il <em>Prometeo</em>, ove l&#8217;elogio di Napoleone è introdotto da Prometeo stesso, sono componimenti che fanno coro a questo suo passaggio nel quale egli crede di aver trovato finalmente una liberazione e una soddisfazione alle sue istanze nuove nell&#8217;ambito del suo pensiero, e del la sua stessa condizione di poeta.</p>

<p>Ma, dopo essersi impostato brevemente a Milano, vengono i momenti tristi. Napoleone abbandona la Italia e va in Egitto; Le armate francesi sono sconfitte, e quindi il Monti deve fuggire in terra di Francia. In Francia il Monti non è quasi nessuno, non ha i riconoscimenti che gli spetterebbero; il <em>Moniteur</em> non lo cita mai, e il poeta conosce la miseria, vive di stenti, è un uomo che deve aspettare due anni per ritornare in Italia dopo la vittoria napoleonica di Marengo che è del 1800. Quando vi ritorna nel 1801 egli pubblica quel bellissimo componimento <em>Bella Italia, amate sponde&#8230;</em> che è pienissimo di commozione per il suo definitivo ritorno nella nostra terra.</p>

<p>In Italia, dopo essere stato per breve tempo illustre e capace professore all&#8217;Università di Pavia, cattedra sulla quale un po&#8217; più tardi andrà il Foscolo, egli traduce il <em>Perseo</em> e poi diventa il poeta ufficiale del regime napoleonico, una cosa che forse molti non gli sanno perdonare.</p>

<p>A partire dal 1804 egli diventa il rappresen­tante più in vista della cultura ufficiale napoleonica, esegue gli ordini impartiti dall&#8217;alto, si fa interprete del fasto imperiale del Regno d&#8217;Italia. Lascia la cattedra di Pavia, è nominato poeta del Governo, assessore e consulente per il Ministero degli Affari Interni e per i rapporti tra arti e letteratura. Divenne anche storiografo del Regno Italico (lì però non riuscì a combinare granché, forse per mancanza di tempo): di qui per un decennio, la sua poesia è anche celebrazione dell&#8217;imperatore e delle persone a lui vicine. Bisogna anche dire, però, che in una fitta corrispondenza con Madame de Staël, egli contesta duramente certi aspetti sia dell&#8217;imperato re sia della sua politica.</p>

<p>Bisogna anche rilevare come i francesi a Parigi, in Francia, nonostante il Monti avesse raggiunto la posizione che aveva, non gli riconobbero quasi nulla; occorre collocare in giusto rilievo la polemica che egli ebbe con N.me de Staël sulla letteratura. E ancora una volta la storia si è incaricata di dare ragione al Monti.</p>

<p>Cosa voleva M.me de Staël, cosa intendeva il Monti per poesia?</p>

<p>Il Monti rivendicava per concezione di poesia, anche una poesia che sia qualche cosa non solo di malinconico, di triste, ma un qualcosa anche di luminoso, di solare, di lieto, di bello. L&#8217;alleanza della pittura con la poesia sostenuta dalla Stasi è, come afferma il Monti, cosa più vecchia che la barba di Deucalione; ancora una volta era il nostro poeta a prevalere. <em>Ut pictura poesis</em> lo aveva già detto Orazio nell&#8217;Arte Poetica<em>, quin di N.me de Stasi, quello che più tardi sara definita la</em>pitonessa* dagli antiromantici, ancora una volta non scopriva niente, non scopriva assolutamente niente.</p>

<p>E il Monti incalzava:</p>

<blockquote>
<p><em>. ..ma si vous n&#8217;aimez uère di sentire che la poesia est fille de l&#8217;imagination, voi meritate più compassione che gli Arcadi, e giudicherete sempre a traverso. Deridetemi quanto volete, ma persuadetevi che il solo cuore non ha mai fatto un intero poeta. Taccio d&#8217;Omero e d&#8217;Ariosto, i cui poemi son tutti quadri di fantasia, taccio di Orazio e di Pindaro, le cui canzoni sono tutte immagini; ma Virgilio, il delicato Virgilio (sapete tutti che corre quest&#8217;anno il bimillenario della morte di questo grande poeta latino di Mantova), non ha egli qualche cosa di più che l&#8217;unico sentimento? Se limitate alle sole impressioni patetiche le poesie, pigliatevi l&#8217;Eloisa, pigliatevi le Clarisse, e piangete; ma non andate in collera se altri ama qualche volta di scherzare e di ridere con Anacreonte ( ricordate &#8220;Il ritratto&#8221;? qui c&#8217;è la poetica del ritratto che leggevamo prima: &#8220;ridere e scherzare&#8221;), e preferisce la toletta di Venere ai dolori della Madonna. Insomma voi non vorreste nel poeta che una passione, e il poeta de ve aver lingua e colori per tutte, né tutte sono dolore</em>.</p>
</blockquote>

<p>E diamo atto volentieri al Monti che non tutte le passioni degli uomini devono essere dolore, se no questa vita si limiterebbe proprio ad essere soltanto una valle di lacrime. Ora io credo cosi di avere toccato i punti più importanti del periodo napoleonico e devo fare cenno alla Iliade.</p>

<p>L&#8217; Iliade è quel grande poema che tutti sanno. Eppure anche sull&#8217;Iliade è abusato il detto: si disse che era un poema tradotto dal Monti sulle traduzioni. Dicevamo prima che cos&#8217;è il rigore necessario per una traduzione. Dicevamo prima che cosa vuole dire tradurre i classici latini e greci.</p>

<p>Io credo che non sia necessario insistere, ma chi abbia solo una minima cognizione di che cosa vuoi dire lezione del testo e traduzione del testo sa che ogni traduttore cosciente deve necessariamente fare i conti con le traduzioni altrui.</p>

<p>E se Monti ha fatto questo, lo ha fatto per scrupolo di traduttore, per scrupolo di studioso
e di filosofo, prima ancora che di poeta. Ma ammettiamo pure non certo che la traduzione non sia sua nell&#8217;originale, anche se il greco non era, lo dicono in molti, il suo forte: se il poema del Monti, l&#8217; Iliade del Monti è un poema autonomo che ha il merito di fare parte a sè e che ci suggerisce intatto, dal suo punto di vista, il mondo omerico, è pur sempre dal punto di vista artistico opera di grande dimensione. Se noi tanto per fare un altro paragone confrontiamo la traduzione foscoliana di Omero e quella inontiana&#8216;, poesia mo dire che filologicamente da un punto di vista di fedeltà al testo, la traduzione del Foscolo sta pure al di sopra, ma se invece consideriamo la traduzione stessa da un punto di vista di reinterpretazione, direi quasi di reincarnazione della poesia di Omero, allora l&#8217; Iliade del Monti si fa poema autonomo, si fa poema grande come lo stesso Croce riconobbe definendolo un capolavoro.</p>

<p>E cosi noi intendiamo passare oltre al poema: però se permettete, se io non vado troppo oltre, leggerei un breve <em>notturno</em> per avviarmi velocemente verso la conclusione. Anche perché si veda qual ò l&#8217;afflato che questo poeta ha immesso nel la poesia che è poesia del primo &#8216;800 anche se fa i conti con quella greca. Prendiamo un notturno, ce ne sono tanti; omettiamo di parlare del caldissimo umanitario episodio come l&#8217;incontro tra Etto re e Andromaca del sesto libro; il riscatto che Priamo fa del cadavere di Ettore nel ventiquat­tresimo. Sono cose che tutti sanno, ma che andrebbero rimeditate, sono cose che una pedagogia moderna un po&#8217; troppo affrettatamente ha portato via ai ragazzi delle scuole medie. Alitava in esse un sentimento nobile di generosità, di bontà, di calore umano, un qualcosa che è eternamente vivo: diversa mente non avrebbe più senso, non solo leggere la poesia di Omero e di Monti, ma nessuna poesia. Sono cose che noi dovremmo rimeditare.
Leggiamo dunque questo notturno:</p>

<blockquote>
<p><em>Siccome quando in ciel tersa e la Luna
e tremole e vezzose a lei d&#8217;intorno
sfavillano le stelle, allor che l&#8217;aria
è senza vento ed allo sguardo tutte si scuoprono le torri e le foreste
e le cime dei monti; immenso e puro
l&#8217;etra si spande; gli astri tutto il volto
rivelano ridenti e in cor ne gode
l&#8217;attonito pastor: tali al vederli,
e altrettanti apparian dei Teucri i fuochi
tra le navi e del Xanto le correnti
sotto al muro di Troia. Erano mille
che di gran fiamma interrompean il campo,
e cinquanta velieri a ciascheduno
sedeansi al lume delle vampe ardenti.
Presso i carri frattanto orzo ed avena
i cavalli pascevano, aspettando
che dal bel trono suo l&#8217;Alba sorgesse</em>.</p>
</blockquote>

<p>Anche qui siamo in un notturno stupendo che se non è poesia omerica è grande poesia italiana.</p>

<p>Viene il 1815: con la conclusione del Congresso di Vienna, segue la restaurazione, il ritorno della Austria e il Monti celebra in odi levigatissime, <em>Mistico omaggio</em> e <em>il ritorno d&#8217;Astrea</em>, questo avvvenimento.</p>

<p>Sono odi purissime, nitide, fulgenti. Il poeta è investito da un senso di rassegnata tristezza, da un desiderio di rinchiuderai negli studi, nella ricerca dei suoi affetti domestici, e ne ha, glie ne sono rimasti. Non è un sopravvissuto. Anche qui chi parla di sopravvissuto non intende la portata né del poeta Monti ne del Monti grandissimo uomo di lettere. E io mi documento con una breve affermazione: si pensi alla <em>Proposta</em> del 1812: quando, a parte il purismo del Cesari e di tutta la sua scuola, egli afferma che la lingua italiana non è&#8217; solo quella toscana, egli viene in contraddizione, viene in decisa posizione contro lo stesso Manzoni, contro un uomo della statura di Manzoni, che dieci anni dopo, nel 1827, pubblicando la prima edizione, non già de <em>Gli Sposi promessi</em>, ma dei <em>Promessi Sposi</em>, si rendeva conto, a modo suo, che doveva purgar la lingua e <em>risciacquar i panni in Arno</em>, che è operazione che limita, in questo senso, che si voglia o no, il concetto che il Manzoni ebbe del la lingua italiana.</p>

<p>Dieci anni prima Vincenzo Monti ad Alfonsine suggeriva a chiarissime lettere con chiarissimi intendimenti, che la lingua italiana non poteva essere limitata a quel municipio, se pur nobilissimo, di Firenze, come a quello di tutta la regione Toscana; ma la lingua italiana, nella sua concezione, doveva abbaracciare tutta l&#8217;Italia dall&#8217;Alpe alla Sicilia. </p>

<p>Basterebbe anche questo per fare di lui quel gran de personaggio che troppo spesso si nega a lui di essere.</p>

<p>Ci sarebbe da considerare ora il lavoro che egli condusse col genero Perticari, poi da solo, perché il Perticari mori precocemente.</p>

<p>Ci sarebbe poi da accennare a quella polemica che si accese nel 1816 sulle lettere. Ma ad essa perché doveva partecipare il Monti? Non abbiamo dimostrato prima che egli aveva visto ben chiaramente come stava la situazione delle lettere? Trent&#8217;anni prima, nella Roma pio-clementina aveva già visto chiaramente lo stato delle lettere italiane; quindi anche di qui ia sua amarezza, di qui la sua delusione, di qui il suo legittimo desiderio di ritirarsi in se stesso.</p>

<p>E però, coerente ai suoi intendimenti, a quello che era stato il frutto più profondo della sua vita e della sua produzione di letterato e di poeta, egli offri da ultimo il <em>Sermone sulla mitologia</em> do ve egli vede nell&#8217;invasione irruenta e incontrollata di talune nuove istanze e mode quasi lo spegner si dell&#8217;immaginazione, della fantasia, l&#8217;estinguer si di quei miti bellissimi che gli avevano suggerito tante belle pagine poetiche. E cosi ci avviciniamo al 1826, quando il Monti viene colto da emiplegia, ma non tanto da non riuscire ancora a comporre: e se la vostra pazienza me lo consente, io leggerei da ultimo il canto <em>Per l&#8217;onomastico della sua donna</em>. Le ultime vicende, il fatto che fosse ospite nella villa dell&#8217;amico tutti lo conoscono; si rese conto evidentemente di dover morire e ancora lucido si applicò a questo componimento che è uno dei più bel li della sua produzione anche se non è il solo.</p>

<p>Io, pure accennando, ho cercato di mostrare che in vari punti dell&#8217;opera del Monti è presente questa ispirazione elegiaca, intima. Mi pare che lo scopo di queste giornate di studi che possono seguirne sia proprio quello di trarre fuori questa vena profonda, questa suasiva vena poetica che è in lui.</p>

<blockquote>
<p><em>Donna, dell&#8217;alma mia parte più cara,
perché muta in pensoso atto mi guati,
e di segrete stille
rugiadose si fan le tue pupille?
Di quel silenzio, di quel pianto intendo,
o mia diletta, la cagion. L&#8217;eccesso
dei miei mal ti toglie
la favella e discioglie
in lacrime furtive il tuo dolore.
Ma datti pace, e il core
ad un pensier solleva
di me più degno, e della forte insieme
anima tua. La stella
del viver mio s&#8217;appressa
al suo tramonto, ma sperar ti giovi
che tutto io non morrò:</em></p>

<blockquote>
<p>(qui è rivissuto Orazio: <em>non omnis moriar</em> diceva il poeta latino, <em>multaque pars mei vitabit Libitinam</em>: gran parte di me eviterà la dimenticanza)</p>
</blockquote>

<p><em>pensa che io non morrò, pensa che un nome
non oscuro io ti lascio, e tal che un giorno
fra le italiche donne
ti fia bel vanto il dire &quot;Io fui l&#8217;amore
del cantor di Bassville,</em></p>

<blockquote>
<p>(vedete che non rinnega in punto di morte la sua composizione)</p>
</blockquote>

<p><em>del cantor che di care itale note
vesti. l&#8217;ira di Achille&quot;</em></p>

<blockquote>
<p>(E qui ha ancora presente <em>care itale note</em>, quella splendida trentesima ode del 3° libro di Orazio)</p>
</blockquote>

<p><em>Soave rimembranza ancor ti fia
che ogni spirto gentile
a&#8217; miei casi compianse (e fra gli Insubri
quale è lo spirito che gentil non sia?)
Ma con ciò tutto nella mente poni,
che cerca un lungo sofferir chi cerca
lungo corso di vita. Oh mia Teresa,
e tu del pari sventurata e cara
mia figlia, oh voi che sole d&#8217;alcun dolce
temprate il molto .amaro
di mia triste esistenza, egli andrà poco
che nell&#8217;eterno sonno lacrimando
gli occhi miei chiuderete.
Ma sia breve per mia cagion il lacrimar; chè nulla
fuor che àl vostro dolor, fia che mi gravi
nel partirmi da questo
troppo ai buoni funesto
mortai soggiorno&#8230;.</em></p>

<blockquote>
<p>(Ricordate le parole di Aristodemo che leggevamo, parole di trentan ni prima: ne viene una profonda consequenzia lità di ispirazione)</p>
</blockquote>

<p><em>&#8230; mortal soggiorno in cui
cosi corte le gioie e cosi lunghe
vivon le pene; ove per dura prova
già non è bello il rimaner, ma bello
l&#8217;uscirne e far presto tragitto a quello
de&#8217; ben vissuti a cui sospiro. E quivi
di te memore . e fatto
cigno immortal (chè dd poeti in cielo
l&#8217;arte è pregio e non colpa)</em></p>

<blockquote>
<p>(ritornano le immagini classiche, ma trasferite, rivissute:
come si può far colpa ad un uomo cosi dotato
di profonda cultura e dottrina se sapeva far la rivivere pregnantemente sua in componimen ti di tale portata?)</p>
</blockquote>

<p><em>&#8230;non colpa) il tuo fedele
t&#8217;aspetterà cantando,
adorata mia donna finchè tu giunga, le tue lodi, e molto
dei tuoi cari costumi
parlerò a quei celesti, e dirò quanta
fu verso il miserando tuo consorte
la tua pietade; e l&#8217;anime beate,
di tua virtude innamorate, a Dio
pregheranno, che lieti e ognor sereni
siano i tuoi giorni e quelli
dei dolci amici che ne fan corona:
principalmente i tuoi, mio generoso
ospite amato, che verace fede
ne fai del detto antico,
che ritrova un tesoro
chi ritrova un amico</em>.</p>
</blockquote>

<p>E&#8217; una poesia molto intima, molto sofferta e vis­suta; non è la conclusione, non è un fulmine a ciel sereno,è il prolungarsi di una nota più discreta e sobria, quella che non dà il solo tono, ma che dà uno dei tanti toni alla poesia, che, come diceva V. Monti non è di un solo aspetto, ma deve essere di tanti aspetti: del cuore dell&#8217;immaginazione, della
gioia e anche della mestizia; del dolore di questa
pacata e pur cosi profonda e virile elegia.</p>

<p>Io voglio concludere proprio con questi versi sperando che per gli studi che la comunità di Alfonsine si propone di condurre vengano qui studiosi molto autorevoli, che col concorso di tutti, con le forze che qui sono (e questo quaderno <a href="#fn:6" id="fnref:6" title="see footnote" class="footnote">[6]</a> curato da tutti alfonsinesi lo attesta egregiamente) riscoprano del nostro poeta questi aspetti. Allora hanno un senso le celebrazioni montiane: allora soprattutto, se si concreteranno anche in un&#8217;edizione critica completa delle opere di questo grande poeta, che ancora manca, il nostro lavoro non sarà stato vano, le nostre speranze non saranno del tutto disilluse.</p>

<h2 id="sullevallidicomacchio">Sulle valli di Comacchio</h2>

<p>Quando Vincenzo Monti andò al servizio di Luigi Braschi, nipote del Papa (1775) Giovanni Angelo Bra chi di Cesena che poi prese il nome di Pio VI non volendo che scomparisse il nome del proprio Casato, lo fece assumere ai nipoti Luigi e Romualdo figli della sorella Giulia Francesca sposata al marchese Girolamo Onesti.</p>

<p>A presentare il Monti fu l&#8217;abate Mami anche lui cesenate, che come il Monti aveva studiato presso il Seminario di Faenza.</p>

<p>Con le lettere che riportiamo, tratte dall&#8217;epistolario di Vincenzo Monti, ne dà notizia al Padre ed al fratello Francesco Antonio. </p>

<blockquote>
<p>(a Fedele Maria Monti — Fusignano)
Roma, 13 ottobre 1781
<em>Carissimo Sig. Padre.
So che è molto tempo che Ella desiderava di sentirmi impiegato. Non mi sarebbe mancato il modo di farlo fin dal primo anno della mia dimora in Roma, se io non fossi sempre stato difficile a contentarmi. Finalmente ho trovato di che pienamente soddisfarmi. Sono stato eletto segretario del Principe Braschi nipote di Nostro Signore. L&#8217;impiego non potrebbe essere più onorifico. Si tratta di servire primieramente un Principe, e in secondo luogo un nipote favorito del Sovrano regnante, di cui egli è l&#8217;arbitro uni co ed assoluto. I secreti più gelosi dell&#8217;uno e dell&#8217;altro vengono a passar per le mie mani, ed onorano la mia condizione. Non parlo dell&#8217;utile e del bene che io posso fare agli amici, molto più alla mia casa; perché in quanto a me il solo decoro mi basta. Spero che Ella dovrà trovar consolante questa novella, e che adesso conoscerà che la mia riputazione e la mia condotta in Roma è sta ta sempre lodevole, poiché è giunta ad interessare il pensiero del Papa medesimo e di suo nipote, senza che io abbia fatto il mini mo impegno presso di loro, e senza che né l&#8217;uno né l&#8217;altro mi conoscessero se non che di nome e di stampa. Ne comunichi la nuova alla mia cara madre, e mi conceda la sua benedizione.
Amatissimo figlio ecc&#8230;.</em></p>
</blockquote>

<blockquote>
<p>(a Francesco Antonio Monti — Fusignano)
Roma, 13 ottobre 1781
<em>Nell&#8217;acclusa do la nuova a mio padre dell&#8217;impiego ottenuto, come rapidamente vi scrissi l&#8217;ordinario passato. Ma indovinate a chi sono debitore di questa fortuna? All&#8217;Abate Mami, che vi deve essere ben noto perché è stato a&#8217; vostri tempi nel Seminario di Faenza. Egli è amico di D. Luigi, ed ha operato il mio affare presso di lui senza che io sapessi nulla. L&#8217;aver D. Luigi lette molte cose mie, e l&#8217;aver mi sentito recitare, saran due mesi, in Arcadia l&#8217;invogliarono di avere una esatta notizia della mia persona. L&#8217;ab. Mami s&#8217;accorse che egli avea formata qualche idea vantaggiosa so pra di me, e non mancò di coltivarla, tanto che D. Luigi gli confidò che aveva in animo di disfarsi del suo segretario e investigare se io avrei accettato di entrare con questo titolo presso di lui. Si trattava solamente di distruggere un forte impegno fatto da Gnu di presso il Papa a favore di un altro, che aveva rinunciato alla segreteria del Cardinal Antamoro per essere stato dal detto Gnudi assicurato che presto o tardi sarebbe entrato per segretario col nipote del Papa. Ma D. Luigi si oppose apertamente alle intenzioni del Papa, e proponendo al medesimo la mia persona, il Papa rispose: l&#8217;ab. Monti ci è noto, e ne abbiam sentito parlare più volte; ma chi sa se quest&#8217;uomo vuoi venire con Voi; ci è stato dipinto per una testa piena di talento e di stravaganza. Al che rispose il nipote che sarebbe stata sua cura di levarmi dalla casa dei marchesi Roberti miei ospiti, la compagnia de&#8217; quali sapeva essermi venuta in fastidio (il che è verissimo). Avuto dunque il permesso di scegliere il segretario, mi fece parlare per l&#8217; ab. Mami, e potete figurarvi se esitai ad accettarlo. Non sono ancora passato presso di lui, perché bisogna dispor prima di molte cose, una delle quali è di prevenire Donna Costanza sua moglie, la quale protegge moltissimo il segretario che ha presentemente, e che D. Luigi vuoi far passare per sottosegretario. Intanto mi ha fatto interrogare sopra le mie pretensioni, al che io ho risposto che intento servirlo per genio e non per mercede. E in realtà io lo lascio in libertà su di questo, consigliato cosi dal Cardinal Boschi, a In questa maniera io maneggio meglio i miei vantaggi; oltre di che gl&#8217;incerti soli mi ascenderanno a più di venti scudi il mese, senza contare la casa ch&#8217; egli mi accorda e la tavola sua stessa , che pure ha intenzione di accordarmi contro il costume di tutti i Principi Ro mani e Cardinali, purché gli riesca di far prima dimenticare alla Principessina sua moglie il dispiacere della caduta del suo antico favorito segretario. Mandatemi dunque del denaro. Molte sono le spese che mi converrà fare pel mio ingresso. Mance pei servitori pei lacchè pei camerieri, per le donzelle della signora ecc.. Abiti per me, provvisioni per l&#8217;appartamento che mi verrà assegnato, e mille cosette, che, unite insieme, portano innanzi. Intanto voglio che scriviate una lettera di ringraziamento all&#8217;ab. Mami. Egli è quello che ha operato tutto per me, e che ha parlato pure per voi circa al vostro interesse del Principe Pio, cui ho fatto la confidenza di tutto su cui non mi avete poi scritto altro. La lettera potete concepirla nei termini della acclusa minuta. Amatemi e credetemi sempre vostro aff.mo fratello ecc.. Salutate e abbraccia te D. Cesare per me</em>.</p>
</blockquote>

<p>Gli appunti che andremo a riportare ci serviranno per legarli ad altri. per fare conoscere una vicenda che oltre al Monti, alla sua epoca, è legata alle nostri Valli anche se situate in Comune di Comacchio.</p>

<p>La scrittrice Serafina Cernuschi Salkoff nella sua interessante pubblicazione intitolata <em>La città senza tempo</em> (edita dalla soc. Il Mulino di Bologna) descrivendo la <em>Storia di Comacchio</em>, al capitolo (l&#8217;imprenditore feudale) riporta:</p>

<blockquote>
<p>Il contratto di appalto stipulato da Carlo
Ambrogio Lepri segnò una svolta nella storia
economica della nostra cittadina.
La <em>Notificazione</em> del giugno 1748 precisava
che la Camera Apostolica (RCA), al fine di assicurarsi il pagamento delle rendite, doveva
oramai introdurre nell&#8217;<em>Instromento</em> di appalto due nuove clausole:
a) che l&#8217;appaltatore generale potesse da quel momento e in modo non più saltuario, essere un cittadino proveniente da fuori;
b) che ogni subaffitto doveva obbligatoriemente essere preceduto da una cauzione di 300 scudi. <span class="externalcitation">[p. 54][#1]</span></p>
</blockquote>

<blockquote>
<p>L&#8217;<em>Instromento d&#8217;appalto</em> fra la R.C.A. e Carlo Ambrogio riduceva il deposito di cauzione a 160 scudi, da versare un mese prima del la fine dell&#8217;appalto. <a class="citation" href="#fn:7" title="Jump to citation">[<span class="locator">55</span>, 7]<span class="citekey" style="display:none">55</span></a>.</p>
</blockquote>

<blockquote>
<p>Alla fine di dicembre però, neppure uno scudo era stato depositato e l&#8217;Aggiunto delle Valli fissava come scadenza definitiva un periodo di otto giorni <a class="citation" href="#fn:8" title="Jump to citation">[<span class="locator">56</span>, 8]<span class="citekey" style="display:none">56</span></a>.</p>
</blockquote>

<blockquote>
<p>Nessuna delle famiglie comacchiesi che godevano per tradizione dei subaffitti rispettò questo termine. L&#8217;intera distesa valliva venne cosi raccogliendosi nelle mani di un solo concessionario, che da allora in poi ne avrebbe sviluppata la produttività e gestito i diversi momenti in modo accentrato, infrangendo le regole tradizionali che limitavano i suoi poteri.</p>
</blockquote>

<blockquote>
<blockquote>
<p>Piansero amaramente a si infausta nuova li poveri Comacchiesi nel vedere da capo a fondo rovesciato un antichissimo, giusto e lodevole sistema, da cui unicamente dipendeva tutta la loro sorte. Si raccapricciarono nel vedersi ridotti nella più umiliante miseria, tolte loro le native industrie, e nel vedere ristagnanti in mano di uno solo, non Comacchiese tutti gli utili di quell&#8217;appalto, che ripartiti con giusta bilancia potevano rendere felicissima una intera popolazione. Prevalse però ai pianti e lacrime, la Fortuna del suddetto Appaltatore <a class="citation" href="#fn:9" title="Jump to citation">[<span class="locator">57</span>, 9]<span class="citekey" style="display:none">57</span></a>.</p>
</blockquote>
</blockquote>

<blockquote>
<p>Come potè accadere che le famiglie, persino le più agiate di Comacchio, si lasciassero togliere l&#8217;esercizio di una attività secolare, unica fonte di ricchezza per loro e per tutta la città? Fu incapacità di lottare, fu abbandono alla sicurezza confortevole di un privilegio che secoli di consuetudine avrebbero potuto far credere imperituro, oppure effettiva mancanza di denaro?</p>
</blockquote>

<blockquote>
<p>Pigrizia di vecchi cittadini, oppure esito inevitabile di un processo storico di degradazio­ne in cui l&#8217;unica risposta consentita era l&#8217;antico espediente dei poveri di suddividere la torta in pezzi più piccoli?</p>
</blockquote>

<blockquote>
<p>Le famiglie subaffittuarie di Comacchio, dopo aver <em>pianto lagrime amare</em>, contestarono le decisioni della Camera ricorrendo a processi e a dispute. Le proteste e le istanze si trovano in abbondanza in tutti i fondi delle biblioteche e degli archivi che abbiamo consultato. Che cos&#8217; altro poteva restare ai Comacchiesi, sottoposti com&#8217;erano ad un aspro processo di impoverimento, senza che fossero poste le pre messe per la creazione di nuove forme di vita sociale?</p>
</blockquote>

<blockquote>
<p>Questo imprenditore intermediario, che, giuridicamente, non possiede il territorio delle Valli ma che <em>in effetti se ne appropria</em> <a class="citation" href="#fn:10" title="Jump to citation">[<span class="locator">58</span>, 10]<span class="citekey" style="display:none">58</span></a> (egli iniatti stimola la produzione e subordina al suo sviluppo l&#8217;organizzazione dei mestieri legati alla piscicoltura), potrebbe avere qual che somiglianza con l&#8217;imprenditore capitalista, ma in realtà non ha il potere di trasformare gli artigiani in forza lavoro e non appartiene a quella borghesia nascente che è propria del XVIII secolo <a class="citation" href="#fn:11" title="Jump to citation">[<span class="locator">59</span>, 11]<span class="citekey" style="display:none">59</span></a>.</p>
</blockquote>

<blockquote>
<p>Chi è mai allora questo Carlo Ambrogio Lepri, che amministrò le Valli di Comacchio per venticinque anni e che, per primo, allo scopo di aumentare la produzione, scatenò un processo che avrebbe portato con sè l&#8217;annientamento delle attività e dei diritti urbani e comunitari? &#8220;&#8230;una sorta di appaltatore&#8221; — &#8220;direbbe Rosario Villari &#8221;che cura gli interessi del proprieta rio, ne riscuote le rendite, senza altra funzio ne che quella di una maggiore sorveglianza e di un più accentuato sfruttamento dei coltivatori&quot;<a class="citation" href="#fn:12" title="Jump to citation">[<span class="locator">60</span>, 12]<span class="citekey" style="display:none">60</span></a></p>
</blockquote>

<blockquote>
<p>Gli inizi del XVIII secolo erano stati durissimi per le finanze pontificie. In quel periodo il bilancio dello Stato della Chiesa era strettamente legato a quello della Santa Sede. L&#8217;interruzione delle relazioni fra Roma e le corti di Napoli, Madrid e Lisbona, durante il lungo soggiorno sul territorio pontificio delle truppe austriache, bloccando i versamenti di questo stato cattolico al Papato, aveva fatto emergere in tutta la sua gravità lo stato di dissesto in cui si trovavano in quel momento le finanze dello Stato della Chiesa </p>
</blockquote>

<blockquote>
<p>Un pontificato come quello di Benedetto X — che <em>non aveva alcuna idea di governo</em> <a class="citation" href="#fn:13" title="Jump to citation">[<span class="locator">61</span>, 13]<span class="citekey" style="display:none">61</span></a> e che era vittima di un vero e proprio crapulone (il Cardinale Coscia), accrebbe la rovina finanziaria dello Stato Pontificio. Ancora una volta la vendita delle cariche, l&#8217;attribuzione delle concessioni delle dogane, dei privilegi, permisero di colmare il deficit e la locazione delle valli di Comacchio rientrava proprio in questa categoria.</p>
</blockquote>

<blockquote>
<p>Sotto il pontificato di Pio VI si svolse a Ro ma, davanti al tribunale della Sacra Rota, un processo divenuto poi celebre, che ebbe come protagonista la famiglia Lepri. Esso svela gli stretti legami che intercorrevano fra quest&#8217;ultima e il Papa, l&#8217;origine del suo grande patrimonio e il modo in cui era sta to impiegato. Il nipote di Ambrogio Lepri, Aman zio Lepri, redasse nel 1782 un testamento con cui nominava erede principale della sua enorme fortuna il nipote preferito del Papa, Luigi Bra sebi, per <em>riscattare le colpe — scriveva — del Padre, arricchitosi disonestamente in qualità di appaltatore delle dogane pontificie</em> <a class="citation" href="#fn:14" title="Jump to citation">[<span class="locator">62</span>, 14]<span class="citekey" style="display:none">62</span></a>. La fortuna dei Lepri era allora valutata ad un milione e mezzo di scudi romani, somma che apparve notevole se rapportata al bilancio annuale dello Stato Pontificio.</p>
</blockquote>

<blockquote>
<p>Lo scrivano e poeta Vincenzo Monti, in quel periodo segretario del Principe Braschi, nella sua corrispondenza ricorda un <em>buon affare</em> dove il nipote del Papa fece la parte del leone. Il 23 dicembre 1782, scriveva a suo fratello Ce­sare:</p>

<blockquote>
<p>&#8230;&#8230;.<em>Il marchese Don Amanzio Lepri &#8230;ricco di un milione e 300.000 scudi, ha fatto una solenne e irrevocabile donazione inter vivos di tutto il suo immenso capitale al Papa, a condizione che questi lo lasci al nipote, mio padrone&#8230;</em> e ancora, il 7 gennaio 1783: <em>Il mio padrone è già stato riconosciuto da tutti i feudi di Lepri, fra&#8217; quali v&#8217;è pure il grosso principato di Rocca Sinibalda <a class="citation" href="#fn:15" title="Jump to citation">[<span class="locator">63</span>, 15]<span class="citekey" style="display:none">63</span></a></em>&#8230;&#8230;</p>
</blockquote>
</blockquote>

<blockquote>
<p>Una nipote di Amanzio, Marianna Lepri, contestò il testamento e portò la questione davanti al tribunale della Sacra Rota che, dopo una sentenza in favore di bhrianna e un&#8217;altra in favore del Papa, arrivò ad un compromesso: La divisione dell&#8217;enorme patrimonio fra le due parti in causa: </p>

<blockquote>
<p><em>&quot;Poveri abitanti di Comacchio</em> — scriveva nel suo diario un residente della città — <em>dove finisce il denaro del vostro sudore! Avete fatto accumulare alla famiglia Lepri una simile ricchezza, ed essa non si ricorda neppure di voi <a class="citation" href="#fn:16" title="Jump to citation">[<span class="locator">64</span>, 16]<span class="citekey" style="display:none">64</span></a>&quot;</em>.</p>
</blockquote>
</blockquote>

<blockquote>
<p>Per quanto riguarda i privilegi e il favoritismo che lo Stato Pontificio alimentava nelle forme più varie, esiste sull&#8217;amministrazione delle Valli di Comacchio una documentazione inequivocabile.</p>
</blockquote>

<blockquote>
<p>Le relazioni della famiglia Lepri e del Cardinale legato di Ferrara, Francesco Banchieri, ne sono un esempio tipico. Il cardinale Banchieri promulgò, con uno zelo senza eguali, editti contro <em>i pregiudizi che vengono inferti alle Valli et all&#8217;appaltatore delle medesime <a class="citation" href="#fn:17" title="Jump to citation">[<span class="locator">65</span>, 17]<span class="citekey" style="display:none">65</span></a></em>; presto inoltre un&#8217;attenzione tutta particolare perché fossero nominati consiglieri comunali fedeli all&#8217;appaltatore, lasciando la designazione di Aggiunto alle Valli, delicata carica amministrativa, allo appaltatore <em>per indennità e quiete del suo privato interesse <a class="citation" href="#fn:18" title="Jump to citation">[<span class="locator">66</span>, 18]<span class="citekey" style="display:none">66</span></a></em>. E, passando sopra la legge che rendeva necessaria la cittadinanza comacchiese per essere ammessi alla cariche municipali, nominò per due volte priore del Comune il Romano Lepri. </p>
</blockquote>

<blockquote>
<p>Il Cardinale Banchieri arrivò a porre il veto alla nomina a priore della città di un cittadino comacchiese, Alberto Zappata, che era stato scelto dalla Magistratura.</p>

<blockquote>
<p><em>&#8220;Il vero motivo — scriveva Zappata — per cui li nemici miei e della mia patria hanno indotta la Legazione e negarmi l&#8217;approvazione è stato perché non si dica e non si seriva che a Comacchio, che non è poi la città più vile dello stato ecclesiastico, siamo strapazzati, tiranneggiati ed oppressi; che suoi abitatori non possono vivere e che questa è una città in cui è assassinata la stessa Misericordia <a class="citation" href="#fn:19" title="Jump to citation">[<span class="locator">67</span>, 19]<span class="citekey" style="display:none">67</span></a>&#8221;</em>.</p>
</blockquote>
</blockquote>

<blockquote>
<p>Affittare ad un solo appaltatore sembrava dannoso agli stessi vescovi e agli esperti della Camera. In una lettera informativa del 4 marzo 1738 si afferma: </p>

<blockquote>
<p>L&#8217;appalto generale delle valli ad un sol
cittadino ha fatto che questo siasi arro
gato un assoluto dominio di tutte le val
li ed il predominio di quasi tutti li cit
tadini: che è quanto dire accrescere o
diminuire il vivere a più e più centinaia
di famiglie che stanno al soldo nelle val
li; in sua balia li mercanti e negozianti della città, il credito ad essi, le note delle carature <a class="citation" href="#fn:20" title="Jump to citation">[<span class="locator">68</span>, 20]<span class="citekey" style="display:none">68</span></a>.</p>
</blockquote>
</blockquote>

<blockquote>
<p>1755, 1769, 1789: lo stabilimento pescicolo di Comacchio s&#8217;ingrandiscesempre più, fino a raggiunge re la sua massima estensione. Dal Po di Primaro al Po di Volano, si crea un&#8217;enorme distesa lagunare concentrata nelle mani di un unico appaltatore. Senza distinzione di titoli di proprietà tutte le valli gli appartengono: quelle della Camera, le Valli private, quelle comunitarie e le Valli di diritto pubblico.</p>
</blockquote>

<blockquote>
<p>Due grandi famiglie, i marchesi Lepri di Roma e i duchi Massara di Ferrara, innalzeranno le loro fortune proprio sulla <em>colonizzazione</em> di questo enorme stabilimento pescicolo, a partire dal la metà del XVIII secolo fino al momento in cui dalla Francia rivoluzionaria si diffonderanno in Europa gli ideali di libertà. </p>
</blockquote>

<blockquote>
<p>La produzione aumentò fino a più del doppio: controformando gli appalti Tornasi (14 anni) e Lepri (23 anni), si può rivelare che la produzione media annuale fu nel primo caso di 3.881 quintali, nel secondo di 11.473 <a class="citation" href="#fn:21" title="Jump to citation">[<span class="locator">71</span>, 21]<span class="citekey" style="display:none">71</span></a>. </p>
</blockquote>

<blockquote>
<p>Il Tornasi, pur avendo portato a termine nelle Valli notevoli miglioramenti tecnici, ebbe a disposizione un&#8217;azienda meno estesa e, cosa ancor più importante non potè beneficiare della vasta legislazione messa in atto per proteggere la gestione del Lepri e concentrare nelle sue mani tutte le fonti della produzione del pesce: editto dal cardinale legato Crescenzi, contro le frodi dei <em>Vallanti</em> e dei <em>Mercanti</em>, del 1744 <a class="citation" href="#fn:22" title="Jump to citation">[<span class="locator">72</span>, 22]<span class="citekey" style="display:none">72</span></a>; editto dal tesoriere generale G.F. Banchieri contro le azioni che turbavano la <em>montata del pesce novello</em>, 1749<a class="citation" href="#fn:23" title="Jump to citation">[<span class="locator">73</span>, 23]<span class="citekey" style="display:none">73</span></a>; editto dal tesoriere generale G.F. Banchieri per proibire la costruzione di fuochi per la cottura del pesce, 1749 <a class="citation" href="#fn:24" title="Jump to citation">[<span class="locator">74</span>, 24]<span class="citekey" style="display:none">74</span></a> e dichiarazione dello stesso Tesoriere Generale &#8230;sull&#8217;interdizione di friggere e salare il pesce fuori di Comacchio. 1752 <a class="citation" href="#fn:25" title="Jump to citation">[<span class="locator">75</span>, 25]<span class="citekey" style="display:none">75</span></a>; editto dal tesoriere generale S. Canale per l&#8217;esonero del pesce delle Valli di Co macchio da ogni gabella, ivi compresa la Dogana di Roma, 1762 <a class="citation" href="#fn:26" title="Jump to citation">[<span class="locator">76</span>, 26]<span class="citekey" style="display:none">76</span></a>.</p>
</blockquote>

<blockquote>
<p>Bando generale del tesoriere generale Angelo Braschi sugli ordinamenti tecnici, economici e giuridici atti a regolare la coltivazione delle Valli, 1772 <a class="citation" href="#fn:27" title="Jump to citation">[<span class="locator">77</span>, 27]<span class="citekey" style="display:none">77</span></a>; editto del cardinale G. Pallotta, che rinnovò la proibizione del 1752,1783 <a class="citation" href="#fn:28" title="Jump to citation">[<span class="locator">78</span>, 28]<span class="citekey" style="display:none">78</span></a> editto del tesoriere generale F.Ruffò, che impose l&#8217; obbligo di segnare sulle bollette della do gena la strada percorsa per trasportare il pesce, affinchè le guardie vallive potessero esercita re i loro controlli, 1790 <a class="citation" href="#fn:29" title="Jump to citation">[<span class="locator">79</span>, 29]<span class="citekey" style="display:none">79</span></a>. E qui è riportata solo una parte degli interventi. legislativi diretti a proteggere il monopolio pescicolo di Comacchio. E&#8217; negli anni 1790&#8211;1792 che saltò la valvola di sicurezza e, nelle mani dell&#8217; appaltatore Messeri, si compi non solamente la concentrazione delle Valli e di ogni altro specchio d&#8217;acqua, ma anche di tutte le altre attività economiche della città.</p>

<blockquote>
<p>&#8220;Certifichiamo e dichiariamo Noi sottoscritti, che nelle mani de&#8217; Signori Massar1, e Oarli odierni Appaltatori delle Valli esistono li seguenti Capi, ed Articoli d&#8217;interesse, che formano in so stanza la principale Negoziazione, e quasi tutto il Commercio di questa Città sua Giurisdizione. Circondario — cioè tutte le Valli Camerali generalmente e con esse tutte quelle dei particolari ancora in addietro incamerate.
Tutte le altre Valli di Lagosanto pure ultimamente incamerate. Quelle tutte delle Gallare di Nassafiscaglia sono al tresi Affittuari delle Valli della Comunità di questa città, come anche de&#8217; pubblici Canali.
E similmente dei Fortini pescherecci di pertinenza di questo Signor Comandante. In loro mani sono pure li Pesci cosi det te delle mani<a class="citation" href="#fn:30" title="Jump to citation">[<span class="locator">80</span>, 30]<span class="citekey" style="display:none">80</span></a>.
Come pure tutto il pesce delle Valli Caneviè, ed annesse della Mesola. Ed il pesce della Valle Cantone di ragione del Signore Co.Montevecchio di Fano, cioè Anguille.
Parimenti essi Signori Appaltatori Massari, e Carli fanno il negozio dell&#8217;incette, e somministrazioni degl&#8217;Aceti, Ogli, Legnami, per li Colli, Zocca, ed altro occorente per la fabbricatura de&#8217; Pesci, e da essi si somministrano ai Fabbricatori de&#8217; suoi Pesci. Egualmente sono Privatari Generali de&#8217; Pesci di Valle d&#8217;ogni sorte, fresco, cotto e salato. Come anche della caccia delle Valli suddette Camerali di Lagosanto, Gelare e Co macchio, e fanno vendere per conto loro in Lagosanto Polvere, e Nonizione ai Cacciatori.
Hanno altresi l&#8217;Appalto del pubblico for no, e l &#8216;unico spaccio del Pane, come anche la vendita privativa del Fiore di Farina, Semola, e Cascami. Similmente dell&#8217;Olio Venale con privativa per questa città, e suo Territorio. Sono appaltatori del Bettolino di Magnavacca, ed annessi. E per ultimo per loro R&gt;nto si è fatta la incetta de&#8217; Pesci di Nare, e di Essi il Commercio.
Tanto attestiamo in onore del vero. Comacchio 25 aprile 1791.&#8221;</p>
</blockquote>
</blockquote>

<p>Non desideriamo portare in causa le conseguenze di questa affittanza ad un unico appaltatore, ma non possiamo tacere che anche la nostra gente ne deve avere subito le conseguenze in quanto le Valli e la sua economia confinano con le nostre terre.</p>

<p>Tantomeno non comprendiamo come con la nomina ad erede principale a favore di Luigi Braschi abbia Amen zio Lepri riscattato le colpe del padre. Il Monti con la Sua lettera del 17/2/1783 indirizzata al fratello Abate Cesare (pag. n. 216 epistolario di Vincenzo Monti) comunicava:</p>

<blockquote>
<p><em>&#8220;&#8230;&#8230;D. Amanzio Lepri ha fatta al mio Padrone la donazione dell&#8217;usufrutto di tutto il patrimonio, confermando solennemente la prima. Si è riserbato soli cinquecento scudi ogni mese per proprio mantenimento. Il resto dell&#8217;entrata è di trentamila. Il Papa lo ha fatto prelato di mantelletta, e le cose van tutte bene&#8230;&#8230;.&#8221;</em> </p>
</blockquote>

<p>Dopo questa non breve esposizione, la nostra conclusione è povera, ci limitiamo a dire, che se questa ha servito a poco, altri come noi avranno conosciuto la origine del nome della <em>Valli Lepri</em> che ci viene da Carlo Ambrogio Lepri e non dalle tante lepri che pul­lulano attualmente in questa zona della bonifica.</p>

<p>Per i Cultori della toponomastica possiamo aggiunge re che la <em>Valle del Mezzano</em> prese il nome da una vasta palude (vedi G.F. Bonaveri <em>Della Città di Comacchio, delle Lagune e pesche descrizione</em>, Roma 1697, parte II pag. 256) posta fra la laguna di Comacchio e la terra ferma. </p>

<p>Per la cronaca possiamo dire che Luigi Braschi, rappresentò il Governo Pontificio, negoziò con Bonaparte il trattato di Tolentino (1797).</p>

<p>Nel 1810 Napoleone lo nominò sindaco di Roma, ma in tale carica scontentò Francesi e Papalini. Fece fabbricare nell&#8217;anno 1791 il famoso palazzo Braschi.</p>

<p>Il fratello Cardinale Romualdo, Vescovo di Imola, poi Segretario dei Brevi e camerlengo, nel 1804 accompagnò Pio VII a Parigi e nel febbraio del 1809 fu espulso da Roma per ordine di Napoleone.</p>

<p><em>Marino Marini</em></p>

<p>Marino Marini per i suoi interessi e gli atti che ne conseguono non finisce mai di sorprenderci. Altri interventi e pubblicazioni testimoniano il suo amore per la nostra storia e la nostra terra.</p>

<p>Mentre ad Alfonsine sta riscuotendo ammirazione e simpatia la sua bella pubblicazione <em>Sunend l&#8217;urganè</em>, siamo lieti di pubblicare nei <em>Quaderni</em> questa ricerca che è un validissimo contributo al compito che ci siamo assunti di ricostruire la conoscenza del nostro ambiente e delle sue origini. (Luigi Mariani)</p>

<p>Le note, tratte dal volume di S. Cernuschi Salkoff, conservano la numerazione originale.</p>

<h2 id="monumenticeramicialfonsinesi.i.">Monumenti ceramici alfonsinesi. I.</h2>

<p>Fra gli anni 1964 — 1980 più volte ebbi l&#8217;occasione di occuparmi di ceramiche relative all&#8217;immagine della Madonna del Bosco venerata in quel Santuario delle Alfonsine che nel sec. XVIII in Italia ebbe cosi larga rinomanza da meritare l&#8217;ingresso nel più importante repertorio mariano di tutti i tempi, lo Atlas Marianus del Gumppenberg nelle addizioni ot­tocentesche dello Zanella.</p>

<p>Mentre l&#8217;immagine del Bosco è una generica targa in rilievo di Madonna col Bambino, anche se veneratissima, le immagini riferentisi alla devozione di quel Santuario da me pubblicate fino ad ora hanno il pregio di essere dipinte con la rappresentazione dell&#8217;evento dell&#8217;origine, cioè l&#8217;albero con appesa la targa Spreti, ai piedi della quale si vedono figure umane e bovine, secondo il racconto trasmesso dalle fonti, noto agli Alfonsinesi attraverso il li bretto del Rambelli. Alludo alla mattonella del Museo Internazionale delle Ceramiche (* Bollettino del Santuario*, maggio 1964) e alla targa Rotondi non in Alfonsine (ivi, febbraio-marzo 1977), per le qua li è ora il caso di parlare di un colto maiolicaro fernianesco, e in fine delle più recenti targhe Ghini (Bollettino del Santuario, ottobre 1979) e Gagliardi (ivi, maggio 1980). Questi citati sono pezzi unici, perciò tra i più pregiati della serie iconografica del Bosco</p>

<p>L&#8217;immagine venerata nel Santuario ha goduto di più ampia diffusione perché, essendo in rilievo, era più facilmente riproducibile da stampo, quindi più economica. Le varianti delle diverse riproduzioni sono riducibili praticamente al trattamento del con torno della targa. Nella ricerca di questa serie derivata ho potuto constatare l&#8217;esistenza nel territorio alfonsinese di un numero di ceramiche tale da consigliare il rilevamento di un catasto che il Sig. Assessore Giovanni ganzi e la redazione dei <em>Quaderni Alfonsinesi</em> benevolmente mi consentono di rendere pubblico. Affinchè il catasto sia completo necessita la segnalazione dei pezzi sparsi nel territorio. Una visita accurata e le fotografie consentiranno in seguito osservazioni indispensabili agli effetti dello studio e della pubblicazione. E&#8217; appena necessario dire che la collocazione e proprietà dei capi resteranno in archivio per difenderli fin dove è possibile dalle iniziative di trafugatori e collezionisti, purtroppo attivissimi in questi tempi. Una premessa doverosa riguarda l&#8217;attributo <em>alfonsinese</em> che compare nel titolo, attributo che ha significato puramente topografico, a meno di sorprese, non risultando dalle fonti storiche note, che Alfonsine abbia avuto una scuola ceramistica propria; d&#8217;altra parte, i prodotti fino ad ora conosciuti sono di provenienza faentina per cui è sottinteso che s&#8217;intende parlare di monumenti faentini in territorio alfonsinese.</p>

<p>Un&#8217;ultima osservazione, del resto ovvia, è relativa al fatto che l&#8217;emergenza culturale della Comunità civile delle Alfonsine coincide all&#8217;incirca con la diffusione del culto mariano del Bosco; quindi non è del tutto improprio parlare di territorio <em>mariano</em>, e, nel nostro caso, di fioritura ceramica prevalentemente mariana come contenuto. Ciò non esclude, come vedremo fino da questo inizio, la presenza di capi di contenuto non religioso dipendenti sempre da situazioni territoriali.</p>

<h4 id="b.v.dellaconcezioneoimmacolata:"><strong>B.V. della Concezione o Immacolata:</strong></h4>

<figure>
<img src="../pdf/Quaderni/quad7_Dir/ceramica1.png" alt="" />
</figure>

<p>Targa dipinta su maiolica a policromia. L&#8217;iconografia dell&#8217;Immacolata non è tra le più antiche nella pittura cristiana; risulta derivata da elementi biblici vari. La luna ai piedi e le dodici stelle intorno al capo sono di derivazione apocalittica. La donna della visione giovannea nella quale antichi esegeti hanno ravvisato la Vergine Maria ha appunto questi segni escatologici: luna sub edibuseius; corona stellarum duodecim.
Il serpente col frutto, in atto di porgere, è la nota figurazione del racconto del Genesi. Dio condanna il serpente tentatore con questi termini: <em>ipsa conteret cauttuum</em>, la donna ti schiaccerà il capo. Il testo è così tradotto dalla Vulgata latina, ma nel testo greco non è la donna, bensì la discendenza di lei a sconfiggere il tentatore; cioè, secondo l&#8217;allegorismo esegetico, il vincitore è Gesù nato dalla Donna che gli ha dato la natura umana. Il pittore della nostra targa segue la Vulgata ed è Maria che schiaccia il capo del serpente, come generalmente è nell&#8217;iconografia corrente. E&#8217; noto il caso rarissimo del Caravaggio nella pala detta del Palafrenieri, un&#8217;Immacolata col Bambino che <em>rinforza</em> (il termine è del Longhi) l&#8217;azione diretta della Vergine sul capo del serpente alla presenza pensierosa di una monumentale S. Anna.</p>

<p>Nella cartella è dipinto il primo stico della lode liturgica che canta le bellezze di Maria in termini estatici: <em>Tutta bella sei, Maria</em>. L&#8217;allusione è al concepimento immacolato della futura madre di Gesù, in previsione dei cui meriti è stata preservata dalla macchia di origine.</p>

<p>Nell&#8217;iconografia dell&#8217;Immacolata è tradizionale l&#8217;orientamento del suo sguardo che è rivolto verso il basso per significare la funzione dell&#8217;Incarnazione come strumento della salvezza dell&#8217;umanità nel disegno di Dio.</p>

<p>Si tratta, dunque, di profondo significato teologico, e la definizione dogmatica della relativa verità di fede che, come è noto, risale a Pio IX ma ha antichissime origini nella Chiesa Cattolica, potrebbe anche offrire spunto di discussione per la cronologia della targa.</p>

<p>Esaminiamo il contesto stilistico. La figurazione è inserita in elegante ovale a specchiera, bacellato, a sua volta chiuso entro cornice rettangola a fogliame stilizzato. Al centro in alto, tra due cornici, un cherubino bialato funge da cariatide per un festone bipartito che s&#8217;inarca a catenaria in bracci tenuti ai vertici alti da borchie e cadendo poi lungo i due montanti fino a fasciare la cartella. I fiori del festone con tocchi rossi vivacizzano il fascione verde, contrappuntando il turchino della cartella e l&#8217;intera lastra campita in giallo tenero. Conosco due soggetti di identica iconografia da me pubblicati in due diverse circostanze: la doppia targa Piancastelli dal nome del proprietario faentino (<em>Il Piccolo</em>, Faenza, 13 maggio 1978) e la targa compitale già nel vicolo Montini di Faenza (<em>La Concezione</em>, Faenza, 8 dicembre 1979). Singolarissima la prima perché la Madonna vi è rappresentata sotto due titoli, delle Grazie e Immacolata; tecnica e modi mi sembrano ottocenteschi; tra le varianti si nota il globo terrestre nel registro basso. </p>

<p>L&#8217;altra targa di forma spuntata, con variante nel numero delle stelle, quindici invece di dodici e alcuni cherubini in volo; giudicai questa formella del tardo Settecento per il fatto tecnico della qualità del rosso della tunica, ma specialmente per la fonte grafica alla quale è ispirata: una finissima acquaforte del l&#8217;altrimenti sconosciuto Carlo Antonio Olivieri stampata dalla Calcografia dei Ballanti-Foschini di Faenza, e databile a quo 1744 (<em>La Concezione</em>. Faenza, 1980). Anche la fonte grafica ha un particolare omesso nella redazione ceramica per ragione di semplificazione, il paesaggio.</p>

<h4 id="armacalcagnini">Arma Calcagnini</h4>

<figure>
<img src="../pdf/Quaderni/quad7_Dir/ceramica2.png" alt="" />
</figure>

<p>Terracotta in rilievo di incerta cronologia, forse riprodotta da esemplare di antica casa dell&#8217;agro alfonsinese ora scomparsa. Non porta traccia di smalto. Lo scudo dei Calcagnini si vedeva ancora dipinto nel grande banco che era nel presbiterio della Chiesa arcipretale di Fusignano distrutta durante l&#8217;ultimo conflitto; la decorazione risaliva al sec. XVIII. Lo stemma doveva contrassegnare le proprietà dei Calcagnini nelle terre da loro bonificate, come forse era dell&#8217;originale antico da cui è tratta la nostra terracotta. Non ho il modo di consultare il Litta che, se ben ricordo, riproduce il nostro stemma nella monumentale opera <em>Le Familie celebri italiane</em>. Le caratteristiche di questo scudo nella forma inquartata del nostro esemplare sono descritte da F. Cancellieri, l&#8217;eruditissimo poligrafo romano autore della Lettera a Mons. Tommaso Guido Calca nini in lode di Celio &#8230; Roma 1818, nella nota 3 di p. 34; descrizione che l&#8217;A. dice desunta dallo storico ferrarese Maresti. L&#8217;origine dello Stem ma sarebbe da ricercare nell&#8217;antico nome Calcaleoni dei Calcagnini, che per questo motivo avrebbero <em>alzato per l&#8217;insegna un Leone d&#8217;oro in Campo vermiglio con tre globi d&#8217;oro, sotto la zampa dritta davanti</em>. Sconosciuto, invece, l&#8217;origine del motto <em>Il est bi.en ségret</em> sul nastro al collo della cicogna che sovrasta la corona marchesale; nè il Naresti, nè il Libanori, al dire del Cancellieri, ne danno la spiegazione che dovrebbe riferirsi ad un episodio storico della vita del secondo dei Calcagnini di nome Teofilo.</p>

<p>Come è noto (Dizionario Biografico de li Italiani, 16,p. 505), Teofilo II Calcagnini era abile diplomatico ed apprezzatissimo militare al servizio degli Estensi. Nel luglio 1555 era in missione in Francia nell&#8217;ambiente della corte; non era la prima volta, ma in questa occasione <em>gli fu conferito il grado di capitano delle guardie, cui si aggiunge, nel novembre dell&#8217;anno 1566, una patente che gli con sentiva di mettersi al comando di un qualsiasi reparto di tiratori e cavalleggeri , sempre al servizio della causa francese in Italia</em>. Sarebbe questa la circostanza secondo il Cancellieri nella quale Teofilo <em>essendo felicemente riuscito in una gelosa commissione affidatagli, per aver custodito il segreto, meritò da quel sovrano il regalo di una cicogna d&#8217;oro, con cartellina al collo che presentava quel motto</em>. </p>

<p>Nel nostro esemplare, al nastro in basso, è appe­na un&#8217;onorificenza cavalleresca. La plastica è di buona fattura, gli elementi araldici stilizzati con gusto, cosi le figure di campo, la cicogna incatenata, la corona marchesale, il nastro inscritto.</p>

<h4 id="madonnadelbosco">Madonna del Bosco</h4>

<figure>
<img src="../pdf/Quaderni/quad7_Dir/ceramica3.png" alt="" />
</figure>

<p>Targa ottagonale a rilievo, decorata su maiolica, sec. XYIII; in nicchia sopra una porta esterna. Riproduce fedelmente l&#8217;immagine del santuario. Il gruppo Madre-Bambino posa su una testina di cherubino bialato. Le due figure sono <em>coronate</em>. Il contorno della targa è foggiato a ricca cornice che finge il legno. Questa tipologia è diffusissima in tutta la area romagnola con differenze nel solo trattamento delle cornici. Si veda fra i tanti esempi riprodotti nel Catalogo Ceramiche devozionali nell&#8217;area emiliano-romagnola, a cura di P. Guidotti — G.L. Reggi- A. Taracchini, Imola 1976, la targa n. 51 di p. 76, nella quale la larga cornice è marmorizzata e decorata a fiorame. Una soluzione vicina alla nostra è nella Madonna di Coraglia a p. 106 dello stesso volume. Di questa tipologia avremo modo di parlare in seguito.</p>

<h4 id="b.v.dellegraziedifaenza">B.V. delle Grazie di Faenza</h4>

<figure>
<img src="../pdf/Quaderni/quad7_Dir/ceramica4.png" alt="" />
</figure>

<p>Targa centinata, in rilievo, decorata su maiolica a colori smorzati, ora murata all&#8217;esterno di casa urbana.</p>

<p>La destinazione originale di questa lastra era per un interno; i fori al Sommo della centina consentiva no il passaggio del nastro che serviva per appenderla. E&#8217; un caso interessante non solo per l&#8217;adattamento iconografico, ma perché mostra chiaramente in uso il costume di utilizzare stampi generici di soggetto religioso particolarmente mariani a diversi scopi; la destinazione devozionale era dichiarata via via per mezzo di scritte o interventi pittorici a freddo sulla plastica. L&#8217;adattamento iconografico nel caso è dichiarato dal titolo della cartella <em>B.V.D.Grazie</em>. Si tratta , dunque, della notissima Madonna delle Grazie di Faenza, della quale la targa alfonsinese non ha alcuno dei segni tipici di questa immagine. Una lastra identica alla nostra la pubblicai nel mio volume L&#8217;Immacolazine della B.V. delle Grazie di Faenza e le sue derivazioni. 1- Iconorafia ceramica Faenza, 1962, la n. 48; questa, oltre la scritta, nella cartellina nastriforme in basso ha la data 1870, anno al quale può essere portata anche la nostra. Il maiolicaro della targa faentina come segno dell&#8217;adattamento a immagine della Madonna delle Grazie, di pinse le frecce spezzate in mano al Bambino con un traslato iconografico curioso perché nell&#8217;originale <em>delle Grazie</em> le frecce spezzate sono sempre nelle m~ della Vergine priva di Bambino e in duplice terna (a este fame et bello, i tre massimi flagelli dai quali i credenti invocano liberazione).</p>

<p>Nella lastra alfonsinese il ricordo <em>delle Grazie</em> sembra confinato nella sola cartella, almeno a giudicare dalla fotografia. La caduta notevole di smalto è certamente dovuta all&#8217;esposizione esterna, per cui il ritiro della lastra all&#8217;interno della casa è consigliabile.
Prossimamente vedremo altri capi di qualche inte­resse per il nostro catasto.</p>

<p><em>Mons. A. Savioli</em></p>

<h2 id="icensialfonsinesi1809-1859">I Censi Alfonsinesi (1809 - 1859)</h2>

<p>Da tempo andavano passandomi per le mani documenti che sembravano provocare a una ricerca. E quando non ero io a trovarli, erano alcuni ricercatori di S. Alberto, gentilissimi, che mi segnalavano quanto andavano trovando di attinente ad Alfonsine. Desidero rin graziarli pubblicamente.</p>

<p>Vi cito alcuni di questi documenti:
<em>Nel Catastro dell&#8217;anno 1659 — C. 296 — appare la se­guente partita:</em> </p>

<blockquote>
<p>Villa delle Alfonsine (1)</p>
</blockquote>

<p>Di seguito sono elencate le proprietà dei Calcagni­ni che ammontavano a:</p>

<ul>
<li>Tornature 2137:6:O</li>
<li>cui corrispondeva un estimo di Stare 1683:3:3</li>
</ul>

<p>Da un&#8217;altra cartella (2) sono uscite le
<em>Possidenze della Rev.ma Abazia di S. Maria in Porto</em> nel 1785:</p>

<p><img class="censi" src="../pdf/Quaderni/quad7_Dir/censi1.png" alt="" />
<img class="censi" src="../pdf/Quaderni/quad7_Dir/censi2.png" alt="" /> </p>

<p>Il <em>Progetto della Comune di S. Alberto sul dazio addizionale da ripartirsi colla Comune delle Alfonsine Ravegnane</em> offre spunti preziosi per la conoscenza dell&#8217;ambiente alfonsinese alla fine del Settecento(3):</p>

<blockquote>
<p><em>La Ricetoria che era stabilita per il dazio forense nel circondario di S. Alberto comprendeva tutto il Comune cogli aggregati di Mezzano, Savarna e Primaro e si estendeva nelle Alfonsine Ravegnane e cioè in quella arte di terreno esistente fra il fiume Senio ed il Fosso Vecchio sino al confine di Fusignano&#8230;&#8230; Questa piccola frazione in competenza della estensione, popolazione e consumo della Comune di S. Alberto merita senza dubbio un minor assegno del cinque per cento sull&#8217;intero prodotto del adizionale per le ragioni che qui si espongono. La popolazione di S. Alberto ha per certezza un tenor di vita piuttosto sialaquoso &#8230;..: a diferenza di quello di Alfonsine Ravegnane che può dirsi luogo rimoto, la massi ma parte del quale è abitato da Contadini che il suo mezzo di cibarsi è di più parchi ed economici che mai possa idearsi</em>. </p>
</blockquote>

<p>Ritornano poi anche alla mente le parole del Rettore delle Alfonsine, da me già un&#8217;altra volta citate (4), contenute nella lettera n. 69 del <em>protocollo</em> conservato nell&#8217;Archivio Arcipretale del nostro paese, con la quale si invocano necessarie e provvide disposizioni per procurare <em>scarpe e cospi per calzare novanta dei suoi Parrocchiani, per difenderli anche nel presente an no (è il 1800) dalla rigidità della vicina invernale bi sogna</em>. Il Rettore provvedeva <em>in passato colle rendite delle soppresse compagnie</em>.</p>

<p>Da parte sua, colla lettera n. 72, l&#8217;Agente Municipale informava di non essere in grado di fornire lo elenco dei tassabili.</p>

<p>In un&#8217;altra cartella (5), in un documento datato 8 gennaio 1815, è conservato un elenco di Possidenti alfonsinesi <em>intimati a spedire Uomini da lavoro al Comando Militare di S. Alberto</em>.</p>

<p>E&#8217; probabile che il numero degli uomini richiesti sia da mettere in relazione con la quantità di beni immobili posseduti. I possidenti e gli uomini loro richiesti sono:
<img class="censi" src="../pdf/Quaderni/quad7_Dir/censi3.png" alt="" />
(A fini di ricerca: Calcagnini Ercole Lanconelli Giuseppe Monti Foschini Donati Norini Fabbri Isani Boccaccina Guiccioli Baroni Lovatelli Assunti Corelli Mascanzoni Massaroli Paolo* Corelli Franco Strozzi)</p>

<p>Trovare, in questo elenco, nomi di personaggi assai noti perché coinvolti nelle operazioni di acquisto dei beni ecclesiastici, non può non incuriosire. Inoltre è chiaro che con buona pace dell&#8217;Agente Municipale, i possidenti qualcuno li aveva scorati.
(8)
Un rapporto del Podestà di S. Alberto (6) al Comandante la piazza di Comacchio riporta un episodio assai curioso:</p>

<blockquote>
<p><em>Il Sig. Giuseppe Corelli Attuale Podestà della Comune delle Alfonsine personalmente portatosi in questa Residenza Municipale denunzia a questa Podestatura, che questa mattina il di Lui Padre Sig. Francesco Corelli è stato in seguito da un picchetto di Cavalleria Ungarese composto di Cinque Individui per un lungo tratto di strada, cioè per quasi quattro miglia, che finalmente raggiuntolo lo hanno maltrattato colla sciabola, motivo per cui attualmente si ritrova obbligato a letto per le percosse ricevute</em>.</p>
</blockquote>

<p>Durante il parapiglia Francesco Corelli avrebbe perduto una ragguardevole somma di denaro in oro di cui si sarebbero impossessati gli <em>Ungaresi</em>. Da un&#8217;altra lettera si apprende, invece, che quei soldi sarebbero stati sottratti da un abitante di Mezzano che sarebbe stato scoperto a cambiare uno <em>zecchino di Venezia</em>. Il fatto ingarbugliato avvenne il 18 aprile 1815.</p>

<p>Fonti cosi disparate non potevano che spingere a metter mano ai registri dei censi di Alfonsine e ad altre fonti, per vedere da vicino la situazione della proprie­</p>

<p>I Censi di Alfonsine dal 1809 al 1859 sono conservati presso l&#8217;Archivio Storico Comunale di Ravenna (A.S.C.R.). Sia chiaro che io di censi so ben poco e che mi limito a mettere a disposizione dati raccolti abbastanza diligentemente.</p>

<p>Secondo i dati riportati dal Porisini (7), la popola­zione di Alfonsine era la seguente:</p>

<ul>
<li>nel 1819 abitanti 5.000 (1275 costituivano la pop. interna, 3725 la pop. esterna);</li>
<li>nel 1833 abitanti 6.323</li>
<li>nel 1853 abitanti 7.2b2</li>
</ul>

<p>Sempre il Porisini cosi calcola la distribuzione delle colture nel territorio di Alfonsine (compreso il territorio di Lavezzola, Filo e Longastrino alla destra del Po) nel 1819 (8):</p>

<figure>
<img class="censi" src="../pdf/Quaderni/quad7_Dir/censi4.png" alt="" />
</figure>

<p>La ricerca per noi è complicata dal fatto che il nostro territorio era diviso in Leonino e in Alfonsine Ravegnane, sulla quale divisione non siamo ancora riusciti a raccogliere informazioni sufficienti, e che ognuna delle due parti faceva denuncie separate.</p>

<p>I dati a nostra disposizione sono comunque i se­guenti:</p>

<p><img class="censi" src="../pdf/Quaderni/quad7_Dir/censi5.png" alt="" />
<img class="censi" src="../pdf/Quaderni/quad7_Dir/censi6.png" alt="" /> </p>

<p>La cartella n. 1 dei Censi contiene due buste:</p>

<ol>
<li><strong>Cartella A</strong> <em>Denuncie dei censiti che posseggono Beni nelle prima della pubblicazione del Decreto (Vicereale) 10 Febbraio 1809</em>; Alfonsine Leonine e petizioni di diversi possidenti</li>
<li><strong>Cartella B</strong> <em>Documento per il libro dei Trasporti Comune di Leonino ed Alfonsine</em>.</li>
</ol>

<p>Il registro n. 2 porta l&#8217;indicazione:</p>

<ol>
<li><em>1809 Libro dei Trasporti e delle Correzioni d&#8217;Estimo per la Comune di Leonino</em>.</li>
</ol>

<p>Un breve sguardo alle denuncie contenute nella cartella <em>A</em>, rivela dati di grande importanza. Mi permetto alcune citazioni:</p>

<ul>
<li><p><strong>Denuncia n. 643</strong> del 30 Aprile 1809 per beni posseduti alla sinistra del Senio. Giuseppe Monti: <em>denunzio in nome proprio e di Giovanni, Giulio e Fedele miei fratelli Eredi del fu D. n Cesare Monti, e in nome (&#8230;) di Francesco Ant.o Monti possessore in comune di detti denunziati col fratello D.n Cesare Monti, ed ora suoi eredi diretti</em> Tornature 5586:3:0:6
<em>Le suddette Tornature&#8230;denunciate ed appartenenti una volta all&#8217;Abbazia di Porto, hanno un estimo di Stara quattrocento due quarti tre e prebende una levando tal somma di estimo dalla generale partita, Abbazia di Porto alla Sinistra del Senio stimata Stare mille novecento, quaranta una, quarte tre, prebenda due, e distribuendo il residuale estimo, sopra le altre porzioni degl&#8217;Acquirenti, come si rileverà dalle loro denuncie</em>;</p></li>
<li><p><strong>Denuncia n. 487</strong> del 28 Aprile 1809 per beni posseduti alla sinistra del Senio: Adamo Boccaccini <em>uno degli Acquirenti dei Beni dell&#8217;ex Abbazia di Porto</em> denuncia la <em>Possidenza</em> di
Tornature 440:6:6:5 con un estimo di Stara 234:1:1;</p></li>
<li><p><strong>Denuncia n. 494</strong> del 27 Aprile 1809: Giacomo Donati afferma di possedere i seguenti beni dell&#8217;ex Abbazia di
<img class="censi" src="../pdf/Quaderni/quad7_Dir/censi7.png" alt="" />
<img class="censi" src="../pdf/Quaderni/quad7_Dir/censi8.png" alt="" />
A questi debbono aggiungersi oche altri beni acqui stati da Camillo e Girolamo Spreti (52:1:9 + 23:8:8 + 23:9:8); il che fa ascendere le <em>Possidenze</em> del Donati a Tornature 669:5:6:1;</p></li>
<li><p><strong>Denuncia n. 394</strong> del 26 Aprile 1809: Agostino Triossi <em>del fu altro Agostino</em>, possiede, alla Sinistra del Senio, beni appartenenti all&#8217;ex. Abbazia di Porto per
<img class="censi" src="../pdf/Quaderni/quad7_Dir/censi9.png" alt="" /> </p></li>
<li><p><strong>Denuncia n. 543</strong> del 29 Aprile 1809: Guido Fabbri, avvocato, denunzia beni appartenenti all&#8217;ex Abbazia di Porto per un totale di Torn. 129:2:0:0 Stara 128:3:1; Denuncia n. 671 del 30 Aprile 1809: Antonio Ghiberti dichiara di avere ereditato dallo zio Francesco Ghiberti <em>uno dei soci della Compagnia Baronio, che acquistò li beni dell&#8217;ex Abbazia di Porto</em>: </p>

<ul>
<li>Torn. 23:9:3:0;</li>
</ul></li>
<li><strong>Denuncia n. 499</strong> del 29 Aprile 1809: Giuseppe Marioli Prandi e la moglie Maria Fran.a Morigia di Gio. Batt.a denunzia il possesso di beni, appartenuti all&#8217;ex Abbazia di
Porto:

<ul>
<li>Torn. 55:4:4:0 Stara 29:0:0;</li>
</ul></li>
</ul>

<p>Il 28 Aprile 1809 Ercole Calcagnini denuncia i seguenti beni
<img class="censi" src="../pdf/Quaderni/quad7_Dir/censi10.png" alt="" /> </p>

<p>Il registro n. 6 dei Censi non porta chta alcuna. Si tratta di un <em>Epilogo del Catastino relativo alla Mappa</em> del Comune di Alfonsine. E&#8217; da collocarsi fra il 1810 e il 1818 ed è quanto mai interessante, perché, per ogni proprietario, riporta superficie ed estimo, descrive la proprietà e ne indica il riferimento catastale. Al registro n. 6 è annesso il n. 7, <em>Catastino relativo al territorio di Alfonsine. Nappa della frazione di Fusignano</em>.</p>

<p>Il n. 6 comprende 166 articoli,(da Abbondanzi Angelo di Giorgio a Zauli Francesco fu Giovanni di Faenza) per un totale della Superficie di
<img class="censi" src="../pdf/Quaderni/quad7_Dir/censi11.png" alt="" /> </p>

<p>Il n. 7 comprende 14 articoli (da Armandi Adelaide fu Cesare Ved. Gajani a Spadozzi Prete Filippo per un Totale della Superficie di
<img class="censi" src="../pdf/Quaderni/quad7_Dir/censi12.png" alt="" />
<img class="censi" src="../pdf/Quaderni/quad7_Dir/censi13.png" alt="" /> </p>

<p>Il Porisini ci informa(10) che già dal 1816 Pio VII aveva ordinato la compilazione di un nuovo catasto. Sulla base degli elementi raccolti, si era stabilita la tariffa estimativa e si era calcolato il valore di una tavola di terreno. Tutte queste operazioni si sarebbero svolte, in Provincia di Ravenna, tra il 1823 e il 1828. Nell&#8217;intento di correggere abusi ed errori si dovette procedere a tutta una nuova serie di operazioni.</p>

<blockquote>
<p><em>Male nuove misure e stime, gli accertamenti e le identificazioni di confini, le correzioni di mappe, brogliardi e &#8216;carte censuarie varie&#8217;, i sopralluoghi diretti in molti poderi, le rettificazioni di partite &#8216;equivocate, annotate e corre t te&#8217;, si erano promulgate, in pratica fino a tutto il 1834. Solo nel primo semestre del 1835 i catastini, finalmente &#8216;depurati&#8217; e con la data e la firma del cancelliere e dell&#8217;ispettore, avevano incominciato a far parte degli atti della cancelleria pubblica, e solo dal 1&#8217; luglio dello stesso anno erano serviti di base per la formazione dei ruoli della dativa</em>. (<em>I proprietari erano stati obbligati da allora a pagare, a titolo di dativa reale, B. 73 ogni 100 scudi d&#8217;estimo</em>) (11)</p>
</blockquote>

<p>1835 Ruolo della Dativa Reale ( Leonino-Fondi Rustici: Art. ?04; Alfonsine Ravennati-Fondi Rustici: Art. 148; Filo, Longastrino e Lavezzola-Fondi Rustici: Art. 80):
<img class="censi" src="../pdf/Quaderni/quad7_Dir/censi14.png" alt="" />
<img class="censi" src="../pdf/Quaderni/quad7_Dir/censi15.png" alt="" /> Nel chiedere scusa per i troppi numeri qui riportati e per avere già eccessivamente approffittato dello spazio concessomi, rinvio al prossimo numero dei <em>Quaderni</em> per un esame più dettagliato delle proprietà e dei proprietari.
(continua)
<em>Adis Pasi</em>
1) A.S.C.R. Cane. n. 690 — Bonificazione Maggiore e Gregoriana.
2) * * * — Cartela n.539
3) * * * - Cartella n. 3 <em>Atti e lettere diverse (17871799)</em> della Comunità di S. Alberto.
4) Rassegna Montiana, 13 ottobre 1978, p. 6
5) A.S.C.R. — Cartella n. 3 Comunità di S. Alberto.
6) * * * — Cartella n. 28 Comunità di S. Alberto.
7) G. Porisini. Il Catasto Gregoriano nella Legazione di Ravenna. Giuffrè, Milano, 1969, p. 3.
8) G. Porisini, op. cit., p. 4.
9) Stara è la lira d&#8217;estimo ravennate.
10) G. Porisini, op. cit., pp. 25&#8211;26.
11) G. Porisini, op. cit., pp. 42&#8211;43,</p>

<p>Per comodità del lettore riporto qui:</p>

<ul>
<li>Pesi e Misure di Ravenna
<img class="censi" src="../pdf/Quaderni/quad7_Dir/censi16.png" alt="" /></li>
<li>Misure di Superficie (Ravenna e Alfonsine)
<img class="censi" src="../pdf/Quaderni/quad7_Dir/censi17.png" alt="" /></li>
<li>Misure di Volume:
<img class="censi" src="../pdf/Quaderni/quad7_Dir/censi18.png" alt="" /></li>
<li>Misure di capacità:
<img class="censi" src="../pdf/Quaderni/quad7_Dir/censi19.png" alt="" /></li>
<li>Pesi:
<img class="censi" src="../pdf/Quaderni/quad7_Dir/censi20.png" alt="" /> </li>
</ul>

<h2 id="ricordialfonsinesiaroma">Ricordi alfonsinesi a Roma</h2>

<p>Mino Borghi vive colla sua famiglia a Roma, ma egli è nato il 16 marzo 1914 ad Alfonsine. Si è laureato a Milano nell&#8217;Università Cattolica presentando una tesi sull&#8217;architettura esarcale. E&#8217; stato assistente alla cattedra di storia dell&#8217;arte nella stessa Università ed in quella dell&#8217;Accademia di Belle Arti di Milano ed ha poi insegnato anche nell&#8217;Accademia di Roma. E&#8217; aggregato a numerose Accademie italiane, a riconoscimento del suo valore, come quelle di. San Luca, dell&#8217;Arti e del Disegno di Firenze, della Clementina di Bologna, della Pontificia Accademica dei Virtuosi al Pan theon. E&#8217; stato segretario generale della Esposizione Internazionale di Arte Sacra nell&#8217;Anno Santo 1950. Ha al suo attivo una infinità di pubblicazioni come critico e storico dell&#8217;arte.</p>

<p>Il padre, Borghi Luigi risiedette ad Alfonsine dal 1909 al 1914 e qui nacquero alcuni dei suoi figli: Lino nel 1909, Italo nel 1912 e Giacomo (Mino appunto) nel 1914. Era stato mandato qui in qualità di Assistente del Genio Civile di Ravenna per sovraintendere ai lavori della costruzione della Botte sul Senio. Nei primi tempi, risiedette nell&#8217;edificio che era posto in fondo al Passetto adibito ai sorveglianti dei fiumi. Più tar di, raggiunto dalla moglie, si trovò a casa nel centro del paese, ma, all&#8217;inizio, era ospitato in questa casa del Passetto dove avvenne il fatto raccontato in casa Borghi di generazione in generazione. Luigi (Gigione) fu svegliato in piena notte dall&#8217;odore dei sabadoni che la padrona di casa aveva preparato e cucinato. A tastoni arrivò in cucina, trovò la zuppiera colma di sabadoni e, uno alla volta, se li divorò tutti. Maria Teresa, figlia di Mino, ha voltato in zirudela la vicenda narratale dal padre, e ghiotti come sono rimasti i Borghi di sabadoni, l&#8217;episodio viene trasformato facendo dei sabadoni il centro della storia.</p>

<p>Non trascrivo qui tuttala<em>zirudela</em> perché è molto lunga, ma solo alcuni passi essenziali.</p>

<p>Intanto,la presenza dei sabadoni nella storia è so­stenuta fino dai Re Magi</p>

<blockquote>
<p>I Re Magi dal cammello
Sceser presso il Bambinello:
oro incenso mirra e doni han recato e &#8230;Sabadoni.</p>
</blockquote>

<p>La discesa di Annibale in Italia aveva, quindi come scopo l&#8217;assaggio dei Sabadoni.</p>

<blockquote>
<p>Anche Annibale fra i tuoni
delle Alpi sospirò:
<em>I romani sabadoni
finalmente assaggerò</em>.</p>
</blockquote>

<p>La ricetta dei sabadoni però doveva avere la sua più giusta formulazione in terra di Romagna:</p>

<blockquote>
<p>E cercando terra adatta
per il mosto e le castagne
la ricetta bell&#8217;è fatta
si stanziò nelle Romagne.
Teodorico quando giunse
in Ravenna a suon di sproni
ululò in gotico antico:
<em>Sento odor di sabadoni!</em>
E Teodora e Giustiniano
cosa vuoi ch&#8217;abbiano in mano?
Reca al tempio un sabadone
l&#8217;imperiale processione.</p>
</blockquote>

<p>La storia rivisitata a suon di sabadoni è molto bel­la e simpatica e termina dando la sua versione delle lotte risorgimentali: i patrioti romagnoli si nutrivano di sabadoni e non c&#8217;era verso di domarli, mentre il papato non voleva cedere il suo dominio temporale sulla Romagna perché cosi. sarebbe venuto meno l&#8217;annuo tributo in sabadoni.</p>

<blockquote>
<p>Nei suoi <em>Casi di Romagna</em>
il D&#8217;Azeglio se ne lagna:
<em>Questi anarchici felloni
li rinforza i sabadoni!</em></p>
</blockquote>

<p>Ed ancora:</p>

<blockquote>
<p>E se i Papi hanno lottato
pel potere temporale
in un modo inusitato
il mistero ora è papale.</p>
</blockquote>

<p>Trascrivo per intero la parte finale che riguarda la impresa notturna di Borghi Luigi.</p>

<blockquote>
<p>Nella notte di Alfonsine
(una notte senza fine)
si ripete come fiaba
il miracolo di Saba.
Tutto tace, tutti a letto
nella casa del <em>Passetto</em>.
La campagnia è buia e bella
Sopra il Reno qualche stella.
Ma Gigione ora s&#8217;è alzato
per la stanza va a tastoni
da un profumo richiamato:
<em>Sogno &#8230;o sono Sabadoni?!</em>
Nell&#8217;armadio è una zuppiera
 di <em>ravioli</em> caldi ancora
che vi chiuse a prima sera
 la solerte e brava azdora.
Fiero e rapido Gigione
con il piglio di Mosè
dice al primo Sabadone:
<em>Io ti porto via con me!</em>
Ma la preda saporosa
risveglio le antiche glorie
di una stirpe bellicosa
abituata alle vittorie.
Uno quattro cinque sei
facciam fuori i Filistei!
S&#8217;è lanciato ormai Gigione
mangia pure per Sansone.
Dieci dodici, già venti;
Che sapore ha questo, Senti!
E&#8217; una manna veritiera!
Ripulita è la zuppiera.
Più non resta un sabadone
<em>finalmente dormir posso!</em>
Ora sogna il buon Gigione
che di saba era il Mar Rosso.
Quando il gallo chiacchierone
desta il sole sulla tenda,
della notte di Gigione
è già nata la leggenda.&gt;Sk che il figlio un dì tornando
in quei luoghi cari e aviti
e del padre domandando
ai presenti incuriositi.
Un simpatico omarino
che <em>a quei</em> tempi era bambino dice:
<em>Un sarà miga è fiol
d&#8217;Borghi di Sabadon?!</em>.</p>
</blockquote>

<p>Le leggende familiari hanno questo giusto tono a mi­sura d&#8217;uomo e decisamente le preferiamo a quelle stori­che dove le imprese sono sempre incredibili.</p>

<p>La mangiata di Sabadoni di Gigione Borghi merita invece di essere ricordata, soprattutto attraverso la bel la zirudela della nipote Maria Teresa.</p>

<p>Gli alfonsinesi colgono l&#8217;occasione anche di congratularsi con la magnifica prova data da Mino Borghi nella sua attività professionale, e a questo alfonsinese lontano augurano salute e una lunga vita ancora da dedicare ai suoi prediletti studi sull&#8217;arte.</p>

<p><em>Romano Pasi</em></p>

<h2 id="ricordodiunartistaalfonsinese">Ricordo di un artista alfonsinese</h2>

<p>E&#8217; con sorpresa e amarezza che noi ricordiamo con questo scritto di Giuseppe Fabbri la figura e l&#8217;opera di Corrado Ruffini. Sorpresa perché non sapevamo che Corrado Ruffini fosse nato ad Alfonsine; amarezza perché solo oggi, a morte avvenuta, con questa nostra modesta pubblicazione, possiamo parlare di questo alfonsinese che per i tanti meriti e l&#8217;indubbia personalità artistica, avrebbe meritato in vita anche da parte nostra ben altra attenzione.</p>

<p>Oggi per questo alfonsinese di razza, esempio di coerenza e di onestà umana ed artistica, non ci resta che prendere atto della sua vita e del suo operare e, grazie alla cortesia e alla sensibilità del giornalista Giuseppe Fabbri che ci ha inviato questo ricordo, rendere omaggio al concittadino Corrado Ruffini.</p>

<p><em>( L.M.)</em>
</p>

<h2 id="corradoruffini">Corrado Ruffini</h2>

<p>Nell&#8217;ardente clima della vittoria delle armi italia ne in Libia nacque il 4 maggio 1912 in Alfonsine di Ravenna, terra di poeti e di artisti, Corrado Ruffini da modesta famiglia della piccola borghesia. Prestissimo manifestò il suo eccezionale interesse per il disegno, la pittura e il modellare e quanto bastò per attirare l&#8217;attenzione di eletti concittadini, i quali intervennero presso il padre che decise poi di mandarlo alla Accademia Belle Arti di Bologna, più armato di confidenza nell&#8217;avvenire del figlio che dotato di quelle disponibilità richieste dagli studi. Consegui Corrado Ruffini brillantemente il suo titolo accademico avendo per maestro l&#8217;esponente del Cenacolo faentino (del quale fecero parte Domenico Rambelli, Francesco Nonni, Domenico Baccherini, Giovanni Guerrini, Riccardo Gatti, Orazio Toschi, Giuseppe Ugonia) Ercole Drei, il quale non era davvero tenero con gli allievi dai quali pretendeva integrale dedizione allo studio e al lavoro, uso come egli era a modellare e a dipingere con la lena del romagnolo di vecchia stampo. Va subito osservato che Ruffini pur facendo tesoro dell&#8217;ammaestramento del Drei, intraprese una via assolutamente libera e indipendente da quella sia pure trionfalmente battuta dal maestro faentino, tanto nella scultura quanto nella pittura, e successivamente nel campo della ceramica. Nel 1932, appena ventenne, espose alla Biennale di Venezia attirando l&#8217;attenzione della critica e nello stesso anno vinse il primo premio ai littorali della scultura.
Legittimamente inorgoglito del successo, Ruffini si sentì chiamato a realizzare la grande statuaria e il 9 maggio del 1940 presentò alla Mostra Internazionale d&#8217;Oltremare di Napoli la monumentale <em>Vendicatrice di frutta</em>, terracotta alta oltre quattro metri che gli valse una notorietà intercontinentale. Dal 1941 al 1946 fu prigioniero di guerra, prima nel Madagascar (di cui abbiamo testimonianze in disegni e composizioni in bassorilievo e a tutto tondo) quindi nel Kenya dove esegui diversi lavori in terracotta per musei africani. Rimpatriato fece una personale a Bologna nel 1949 suscitando vivo interesse nel mondo dei collezionisti. Dal 1950 al 1953 fu impegnato nella esecuzione di monumenti in terracotta e di grandi pannelli in ceramica policroma per il Ministero della Difesa, collocati in caserme, circoli ufficiali, case dell&#8217;aviatore, aeroporti, e quanto ai soggetti furono talora sacri e altre volte profani. Per la Casa dei Mutilati di Mola (Napoli) Ruffini ha creato la più geniale fra le sue opere ed anche la più ardita in campo ceramico policromo: la <em>Pacifica Vittoria</em> (nella storia dell&#8217;arte non vi sono pre cedenti di <em>pacifiche vittorie</em>) una statua alta oltre quattro metri, su sfondo in tufo <em>sbalzato</em>, circondato da formelle in ceramica policroma come la statua considerata la più grande statua in ceramica al mondo.</p>

<p>Chi scrive, che stese la relazione, ricorda la vivissima apprensione non solo dell&#8217;artista, ma anche dell&#8217;architetto Angelo Napolitano, progettista della costruzione della Casa dei Mutilati, dell&#8217;on. Francesco Napolitano, immaturamente scomparso, presidente della Commissione, del Vescovo di Noia, di una larga rappresentanza della popolazione convenuta ad assistere alla collocazione sulla parete esterna della casa della gigantesca statua, operazione nella quale erano impegna ti famosi <em>portatori di ceri</em> della tradizionale processione di San Paolino da Noia; spettacolo davvero commovente e del quale Ruffini fu pago perché si allontanò alla chetichella con il sottoscritto durante la cerimonia ufficiale della consegna della statua, che ebbe luogo nelle successive settimane.</p>

<p>Nella Chiesa della Madonna di Loreto, del Ministero della Difesa-Aeronautica nel 1955 esegui la statua della Madonna di Loreto, alta due metri e le quattordici Stazioni della via Crucis in ceramica policroma, che nello stesso anno doveva ripetere per la Chiesa di Erchie di Salerno, dono dei coniugi Fabbri, per i quali esegui anche la statua in tutto tondo <em>Il venditore di banane</em>, tre splendidi lampadari, un tavolo, e un tavolino sempre in ceramica policroma, ed <em>Il suonatore di Kantibà</em>, pure in ceramica policroma: opere tuttora in Erchie di Salerno, escluso <em>Il venditore di banane</em> trasferito al Centro Culturale Giovanni Taddia in Pieve di Cento (Bologna), come un grande bassorilievo in ceramica policroma collocato nella Villa Lanzoni dello stesso paese.
E&#8217; da notare che nella medesima Villa Lanzoni, durante la prima grande guerra mondiale e precisamente nell&#8217;anno 1917, Carlo Carrà e Giorgio De Chirico, soldati diedero inizio alla pittura metafisica, che dovevano perfezionare dopo poco nell&#8217;ospedale psichiatrico di Santa Anna nella vicina Ferrara, dove i due esagitati militari furono trasferiti dalla guarnigione di Pieve
di Cento.</p>

<p>L&#8217;anno 1956 Ruffini collocò uno stupendo <em>San Francesco</em>, grande statua in ceramica policroma, alla Università Cattolica di San Josè di Costarica, esposta prima alla Galleria Selecta in Roma, diretta da Carlo Cardazzo; nello stesso anno al Collegio <em>San Giuseppe da Copertino</em> figurò una grande statua di quel Santo in ceramica policroma e nel Museo della Cittadella di Assisi entrò nelle sale dedicate a Gesù Divino Lavoratore, dove già figuravano insigni maestri della pittura e della scultura contemporanea, quali Alfredo Biagini, Giorgio De Chirico, Pericle Fazzini, Enrico Nanfrini, Francesco Messina, Giovanni Prini, Ferruccio Ferrazzi con la statua <em>Gesù Muratore</em>.</p>

<p>Per lunghi anni ha eseguito opere sacre specie per le nuove Chiese di Roma e dal 1965 al 1967 ha lavorato per la nuova Cappella del Seminario Teologico <em>Saint Anthonyon-Hudson</em>di New York, costruendo l&#8217;Altare, la Mensa, il Tabernacolo, il Crocefisso, i Candelieri, lo Ambone, la Via Crucis. Opere di grande impegno che opportunamente i Frati Minori Conventuali, della Provincia della Immacolata Concezione segnalarono a tutti i mezzi di comunicazione del Nord, del Centro e del Sud America i quali espressero i loro più larghi consensi nei confronti di Corrado Ruffini, il quale fu chiamato in altri Paesi dagli Stati Uniti al Venezuela ad eseguire opere sacre. Si devono a Ruffini anche il Monumento al Duca d&#8217; Aosta nel sacrario di Nyeri (Kenya), il monumento ai Caduti d&#8217;Africa, posto nella Basilica di Santa Sabina in Roma, la Cappella funeraria del fon datore del giornale <em>Il Tempo</em> Renato Angiolillo, nume rosi ritratti di personalità vaticane e del mondo lai co. </p>

<p>Un artista Corrado Ruffini(1) che lascia una indelebile impronta nell&#8217;arte del novecento anche se radio e televisione di Stato e la quasi totalità della cosiddetta stampa di informazione hanno ignorato la sua immatura dipartita.</p>

<p><em>Giuseppe Fabbri</em></p>

<ol>
<li>Corrado Ruffini è deceduto a Roma il 2 maggio 1981 mentre attendeva all&#8217;abbozzo della sua ultima ope­ra.
</li>
</ol>

<h2 id="unafelicecertezza:eddaforlivesi">Una felice certezza: Edda Forlivesi</h2>

<p>Nel panorama della poesia romagnola attuale che, dopo la stagione di Spallicci, ci appare oggi vivo e in fermento, Edda Forlivesi, di Alfonsine, si sta confermando una delle voci più sicure e interessanti (è di pochi giorni fa un premio a Lei attribuito in un concorso a Conselice).</p>

<p>Conosciamo Edda, rivelazione, con la sua prima raccolta <em>Giurdana</em>, ediz. Girasole; conosciamo l&#8217;Edda delle filastrocche o zirudele, vive e graffianti, re citate alla Casa Monti; vogliamo qui presentare l&#8217;Edda che ci convince di più, come voce autentica e pura perché più intima e più raccolta, della poesia che non si pone in diretto rapporto con l&#8217;ascoltatore, ma che è, innanzi tutto, frutto di una esigenza profonda, necessità di esprimersi per sè.</p>

<p>Quella poesia che non fa leva solo sulla vena ironica o sul ricordo appassionato e spesso sconsolato dell&#8217;infanzia e del mondo di ricordi e di amarezza che segnano tutta una vita e che il tempo non cancella (ve di fra le altre <em>La Bamboza</em>, <em>Una volta</em>, <em>La vulândra</em>, <em>La sera</em>, che mi sembrano le più belle di <em>Giurdana</em>).</p>

<p>Da scrupolosi lettori, abbiamo voluto leggere alcune delle sue ultime poesie inedite che qui presentiamo e da queste abbiamo la riconferma della qualità del suo operare che si è affinato col tempo e che ci dà la misura del suo sentire ed esprimersi poetico. Ed in ciò siamo d&#8217; accordo con Don Francesco Fuschini, l&#8217;autore di <em>L&#8217;ultimo Anarchico</em>, quando scrive: <em>&#8220;Lei (Edda) ha l&#8217;anima della poesia. Sente i pensieri. Vibra con la sera. Le sue poesie mi vanno al cuore. Vorrei che avesse fiducia nel suo dono.&#8221;</em></p>

<p>Anche noi riconosciamo una felice vena poetica, che a nostro parere, con queste ultime poesie che presentiamo, si va precisando, man mano che le suggestioni e i segni ispiratori, che hanno un indubbio alimento nel mondo dell&#8217;infanzia (sentimenti, affetti, tradizioni che a quest&#8217;ambiente si legano) lasciano il posto a un più libero ed immediato sentire; al desiderio — necessità di esprimere emozioni ed impressioni colte dal vi vere di oggi, in una sintesi di sicuro equilibrio tra forma o ritmo in cui si svolgono le parole e si susseguono i versi e la compiutezza totale di ogni lirica filtrata da ogni ridondanza e da ogni compiacimento. Con un risultato, come in queste ultime poesie, di elevata ed indiscutibile qualità.</p>

<h4 id="lesacavula">LESA C&#8217;A VULA</h4>

<blockquote>
<p>Lésa c&#8217;a vula
incu, c&#8217;am sint agli el,
c &#8217; am im purnésa
stra una nuvla alzira,
c&#8217;am imbariega
d&#8217;aria e d&#8217; baticor,
c&#8217;am impinésa
de savor dal stél.
Lésa c&#8217;a vula
coma un pasarot
préma ch&#8217;im teja
un&#8217;etra volta agli ël</p>
</blockquote>

<p><em>6 Aprile 1981</em></p>

<p>LASCIA CHE VOLI — Lascia che voli/oggi, che mi sento le ali,/ che mi nasconda/tra una nuvola leggera/ che mi ubriachi/ d&#8217;aria e di batticuore,/ che mi riempia/ del sapore delle stelle./ Lascia che voli/ come un passerotto/ prima che mi taglino/ un&#8217;altra volta le ali./</p>

<h4 id="pinsir">PINSIR</h4>

<blockquote>
<p>La sera l&#8217;aramasa int&#8217;na glupè
tòt i scavéz d&#8217;un dè sénza savor.
Una giostra d&#8217;rundanézz in festa
la tén in bòca j&#8217;ultum sprèz de sol.
La zghela las&#8217;afoga int&#8217;na canzòn
e la ricâma la su tela vécia.
E lostra la luna al fòi de casi
che la not l&#8217;inscartòza int un canton.
E dé c&#8217;s&#8217;amòrta e slonga i mi pinsir
coma agli ombar dal ca, longa la strè.</p>
</blockquote>

<p><em>Porto Garibaldi 12 luglio 1981</em>
PENSIERO — La sera raccoglie in un fagotto/ tutti gli scampoli di un giorno senza sapore./ Una giostra di rondoni in festa/ tiene in bocca gli ultimi sprazzi del so le./ La cicala si affoga in una canzone/e ricama la sua tela vecchia./ Luccica la luna le foglie dell&#8217;acace/che la notte accartoccia in un angolo./ Il giorno che si spegne allunga i miei pensieri/ come le ombre delle case lungo la strada./</p>

<h4 id="lavosdlaval">LA VOS DLA VAL</h4>

<blockquote>
<p>Un&#8217;onda curta, apèna balaréna,
la besa, a riva, la cane ciacaréna
c&#8217;u j rid e spnacc, che baia, a la a la véta,
c&#8217;als conta i cvèl, pianén, a boca strèta.
La zuga un flèj a cut, stra i fiur dia val,
indo c&#8217;us conia e nid de curcalaz
e a lé la s&#8217; impurnès, c &#8216;l &#8217; a fini e viaz .</p>
</blockquote>

<p><em>Gorino, 24 aprile 1981 (L&#8217;isola dei gabbiani)</em>
LA VOCE DELLA VALLE — Un&#8217;onda corta, appena ballerina,/ bacia, a riva, la canna chiacchierina/ a cui ride il pen nacchio, che balla, là sulla vetta,/ che si raccontano le cose, pianino, a bocca stretta./ Gioca un po&#8217; a cut, fra i fioro della valle,/ dove si culla il nido del gab biano/ e là si nasconde, che ha finito il viaggio./</p>

<h4 id="enidsfat">E NID SFAT</h4>

<blockquote>
<p>E gat amarasè ins e nëttapi
che l&#8217;òs l&#8217;e sre, acsè nénc e rastell
L&#8217;è mòta la gëra de curtil e gnänc
un pas ch fëga pio cantê.
E pe una cartuléna chi tri vés
chi piénz i su gerèni fèna a tera.
E nénc e pasarot c&#8217;us era usê,
e tira drèt, ch&#8217;in a scrulê e mantil.</p>
</blockquote>

<p><em>6 settembre 1980</em></p>

<p>IL NIDO SFATTO — Il gatto raggomitolato sul nettapiedi/ che l&#8217;uscio è chiuso, cosi anche il cancello!/ E&#8217; muta la ghiaia del cortile/ e neanche un passo che la faccia più cantare./ Sembrano una cartolina quei tre vasi/che piangono i loro gerani fino a terra./ E anche il passerotto che si era abituato/ tira dritto, che non hanno scrollato la tovaglia./</p>

<h4 id="unetrasera">UN&#8217;ETRA SERA</h4>

<blockquote>
<p>La luna, scuvaëda
las&#8217;anega
int&#8217;na nuvlaia
c&#8217;l&#8217;a pastura e zil.
Di ghèt
i sgagnöa in gatareja
ch&#8217;i grata e pél dl a not
pèna invarëda.
E silénzi ums&#8217; e cvacè dacänt
c&#8217;avén da scorar
un&#8217;ëtra sera insén.</p>
</blockquote>

<p><em>16 ottobre 1981</em></p>

<p>UN&#8217;ALTRA SERA — La luna, scovacciata/ si annega/ in una nuvolaglia/ che pascola il cielo./ Dei gatti si lamentano in gatteria/ che grattano il pelo della notte/appena invarata (in maturazione)./Il silenzio mi si è accovacciato vicino/ che dobbiamo parlare/ un&#8217; altra sera insieme./</p>

<h4 id="lavciaia">L&#8217;AVCIAIA</h4>

<blockquote>
<p>La boca amëra
e al man pini d&#8217;ricurd.
Al rugh
al slonga la su strè
ins&#8217;una frunta
ci&#8217;an vò pio pinsir.
E ròsga e tèmp
una carvaia d&#8217;l&#8217;òs
c&#8217; la giaza do mân
pr&#8217;una suléta straca.
L&#8217;arlòi e scor dagli or
cun la muraia
che l&#8217;urecia
la i a fat e cal.</p>
</blockquote>

<p><em>9 gennaio 1981</em></p>

<p>LA VECCHIAIA — La bocca amara/ e le mani piene di ricordi./ Le rughe/ allungano la loro strada/ su una fronte/ che non vuole più pensieri./ Rosicchia il tempo/ una fessura dell&#8217;uscio/ che ghiaccia due mani/ per una soletta stanca./ L&#8217;orologio parla delle ore/ col muro/che l&#8217;orecchio/ ci ha fatto il callo./</p>

<p>Anche noi, come il più autorevole Fuschini, diciamo a Edda: <em>&#8220;Abbi fiducia, ti seguiamo con l&#8217;attesa di chi sa di poter ricevere ancora da te la gioia di leggere autentica poesia, che ha pure radici in questa nostra terra matrice per tanta parte dei nostri sentimenti e della nostra ragione di vivere&#8221;</em>.</p>

<p><em>Luigi Mariani</em>
</p>

<h2 id="testimonianzedellalottadiresistenza">Testimonianze della lotta di Resistenza</h2>

<p>A partire da questo numero i Quaderni Alfonsinesi presenteranno ogni volta una rubrica dedicata a testimonianze della lotta di Resistenza raccolte in collaborazione con l &#8217;ANPI e l&#8217;ANPPIA locali,
Si tratta di racconti che, considerati singolarmente, potrebbero anche avere il sapore nostalgico del reducismo, ma valutati per la indubbia qualità o per la loro naturale semplicità possono aiutarci meglio a definire il quadro di una situazione ambientale di lotte e di sacrifici che ancora oggi riesce difficile spiegare integralmente.</p>

<p>Dell&#8217;episodio che segue ci piace sottolineare tra l&#8217; altro la figura e il ruolo dell&#8217;aereo da ricognizione alleato, il cosiddetto <em>Pippo</em>. Con tale designazione si indicava in tutte le regioni dell&#8217;Italia occupata il piper alleato che, sfidando le sempre più deboli contraeree tedesche, teneva sotto controllo gli sposta menti delle truppe nemiche e segnalava gli obiettivi strategici per il puntamento dei cannoneggiamenti a lunga gittata. E&#8217; utile ricordare però che all&#8217;epoca di questo episodio la linea del fronte si trovava ancora nella zona del Riminese, per cui le sparatorie individuate nelle retrovie, a circa 70 km dal fronte, non potevano certamente essere provocate da infiltrazioni di soldati della 5° Armata britannica, peraltro nota per il suo timido avanzare. Era però abitudine del Pippo illuminare a giorno, senza risparmio di bengala, ogni zona da cui provenissero rumori sospetti, soffocati nel buio di cui i partigiani avevano spesso bisogno per compiere le loro azioni.</p>

<p>Anche l&#8217;atteggiamento del Pippo dunque la dice lunga sul modo inglese di <em>aiutare</em> la guerriglia partigiana.</p>

<p><em>(G.M.)</em></p>

<h2 id="assaltoalpresidiofascistadicadruncaia">Assalto al presidio fascista di ca d&#8217;runcaia</h2>

<p>Verso la fine dell &#8217;estate 1944 la linea del fron­te era ancora lontana da Alfonsine
Le truppe tedesche che si avvicendavano sulla prima linea trovavano in Alfonsine una tappa di retrovia, e il movimento delle truppe in transito era intenso.
Il Corso Garibaldi era pieno di militari tedeschi e in Piazza Monti un presidio fascista, composto da una decina di camicie nere, era attestato nella casa del fascio. Ogni notte il cielo di Alfonsine era solcato da un ricognitore alleato che, date le sue insistenti visite, veniva chiamato familiarmente <em>Pippo</em>. <em>Pippo</em> era un aereo modesto e bizzarro, perché dove credeva di sorgere luci o movimento di truppe lanciava bengala e raffiche di mitraglia.
A volte <em>Pippo</em> era seguito da alcuni caccia che col pivano, con il lancio di bombe, le zone illuminate dai bengala.</p>

<p>I fascisti del presidio di Piazza V. Monti nel timo­re di essere bombardati dagli aerei alleati decisero il trasferimento notturno fuori dal centro abitato, e precisamente nella casa colonica della famiglia Emaldi, ca d&#8217;Runcaia , posta in via Mameli, a poche decine di metri dal fiume Senio.
In quel periodo il movimento resistenziale ad Alfonsine era già attivo: azioni quotidiane dei partigiani colpivano il nemico ovunque.</p>

<p>Le operazioni di disarmo dei militi fascisti e te­deschi isolati erano innumerevoli, molte erano le azioni di sabotaggio e gli attacchi alle autocolonne tedesche transitanti lungo la Statale Adriatica e dirette al fronte.
Il trasferimento notturno del presidio fascista fuori dal centro abitato divenne presto un&#8217;ottima occasione per infliggere un duro colpo alle camicie nere. Cosi il Comando militare partigiano decise l&#8217;attacco al presidio fascista di ca d&#8217;Runcaia , incaricando dell&#8217;azione i partigiani del settore Borse.</p>

<p>Il piano richiedeva una attenta preparazione con l&#8217;impiego di uomini pronti a tutto.
Nella riunione preliminare all&#8217;operazione si decise l&#8217;impiego di due gruppi GAP, aggregandovi alcuni giovani che non avevano mai avuto l&#8217;occasione di partecipare ad azioni con scontri a fuoco; in tutto gli uomini impiegati dovevano essere circa una quindicina. L&#8217;operazione sarebbe stata diretta da <em>Fiamet</em>, gappista che già in molte altre occasioni aveva avuto modo di di mostrare capacità e coraggio.</p>

<p>L&#8217;azione non si presentava facile, in quanto a poche centinaia di metri dal luogo in cui doveva svolgersi erano dislocate ingenti forze tedesche, ma l&#8217;entusiasmo di colpire gli spavaldi brigatisti neri faceva dimenti­care il pericolo e la paura.
Era con grande spavalderia, infatti,che tutte le sere le camicie nere, lungo la marcia di trasferimento nella sede notturna sbeffeggiavano i cittadini ad alta voce con frasi di questo tipo: </p>

<blockquote>
<p><em>&#8220;Si facciano vedere i ribelli se hanno coraggio&#8230;. Noi sappiamo come mettere a posto i ribelli&#8230;.. Siete tutta gente di merda, solo a vederci ve la fate addosso&#8221;</em>.</p>
</blockquote>

<p>Cosi la notte del 2 settembre 1944 si radunarono nella zona di via Borse tutti gli uomini scelti per partecipare all&#8217;attacco; da un rifugio sotterraneo, po sto in aperta campagna a poche centinaia di metri dal presidio fascista, furono prelevate le armi (la dotazione del GAP consisteva in due mitra, ciascuno con un solo caricatore da venti colpi, quattro fucili, due bombe a mano, un mitragliatore Breda, e sole pistole per la maggior parte degli uomini) poi dalla campagna i partigiani raggiunsero la ca d&#8217;Runcaia, circondandola.</p>

<p>Fiamet, dopo aver accertato che tutti gli uomini fossero ai loro posti, si avvicinò cautamente fino a pochi metri dalla casa, e ad alta voce intimò:</p>

<blockquote>
<p><em>&#8220;Fascisti, la casa è circondata; uscite con le mani alzate; noi vogliamo solo le vostre armi&#8221;</em>,</p>
</blockquote>

<p>ma i fascisti dall&#8217; interno della casa risposero sparando una raffica di mitra.
Fiamet si rese subito conto che con le buone maniere non avrebbe ottenuto niente, ma volle fare ancora un tentativo per evitare spargimento di sangue; chiese ancora la resa dei fascisti con la minaccia di fare salta­re la casa, ma anche questo non valse. I fascisti continuarono a sparare . all &#8217; impazzata.</p>

<p>I tempi stringevano e l&#8217;azione doveva essere rapidamente conclusa per il pericolo che i tedeschi dislocati in Corso Garibaldi, uditi gli spari, giungessero in aiuto ai camerati fascisti.
Fiamet diede ordine di rispondere al fuoco dei fascisti e mentre il mitragliatore teneva battute le finestre si avvicinò carponi ad&#8217; una di esse ponendo sul davanzale una bomba a mano. Steso a terra, attese la esplosione, poi lanciò un altro potentissimo ordigno, da lui precedentemente preparato, dentro la stanza dove erano i fascisti. Passarono pochi secondi e si udì uno scoppio che fece tremare la terra intorno alla ca sa; seguirono urla e lamenti frammisti ad alcuni spari. Intanto da Corso Garibaldi, lontano appena 200 metri dalla ca d&#8217;Runcaia, si udivano le grida di allarme dei tedeschi, e <em>Pippo</em>, puntuale come tutte le sere, con i suoi bengala illuminava a giorno i partigiani nel bel mezzo dell&#8217;azione. Ormai era troppo tardi e l&#8217;azione non poteva più conti­
nuare.</p>

<p>Fiamet fece appena in tempo a ritirare gli uomini che sull&#8217;argine del fiume Senio erano giunti in forze i tedeschi che per tutta la notte spararono raffiche di mitragliatrice verso la campagna di via Borse, ma senza avere il coraggio di penetrarvi.</p>

<p>I partigiani si erano ritirati senza subire perdite, mentre all&#8217;indomani si ebbe la notizia che&#8230;<em>nell&#8217;attacco fatto dai ribelli venuti con autocarri dalla montagna per attaccare il presidio fascista</em> (questa fu la versione fascista) erano rimasti uccisi tre fascisti, fra i quali il Commissario prefettizio, e altri cinque erano rimasti gravemente feriti.</p>

<p>Dopo quell&#8217;attacco, Alfonsine rimase per lungo tempo senza presidio fascista.</p>

<p><em>Luigi Pattuelli</em></p>

<h3 id="alfonsine4.2.1981">Alfonsine, 4.2.1981</h3>

<div class="footnotes">
<hr />
<ol>

<li id="fn:1">
<p>W. Binni, Monti poeta del consenso, Sansoni, 1981. <a href="#fnref:1" title="return to article" class="reversefootnote">&#160;&#8617;</a></p>
</li>

<li id="fn:2">
<p>N. Tanda, Il teatro di idee del Monti, Ed. Dessì, 1979 <a href="#fnref:2" title="return to article" class="reversefootnote">&#160;&#8617;</a></p>
</li>

<li id="fn:3">
<p>B. Croce, La Poesia, Bari, 1936 <a href="#fnref:3" title="return to article" class="reversefootnote">&#160;&#8617;</a></p>
</li>

<li id="fn:4">
<p>V. Monti, Opere, a cura di M. Valgimigli e C. Muscetta, Mi. Na. 1953 <a href="#fnref:4" title="return to article" class="reversefootnote">&#160;&#8617;</a></p>
</li>

<li id="fn:5">
<p>Binni, cit. pag 36 <a href="#fnref:5" title="return to article" class="reversefootnote">&#160;&#8617;</a></p>
</li>

<li id="fn:6">
<p><em>Rassegna Montiana</em>, numero unico, 13 ottobre 1978. <a href="#fnref:6" title="return to article" class="reversefootnote">&#160;&#8617;</a></p>
</li>

<li id="fn:7" class="citation"><span class="citekey" style="display:none">55</span><p>Sommario, cit. n. 43 lett. B e n. 44</p>
</li>

<li id="fn:8" class="citation"><span class="citekey" style="display:none">56</span><p>Notificazione &#8230;.,cit</p>
</li>

<li id="fn:9" class="citation"><span class="citekey" style="display:none">57</span><p>Sommario, cit. n. 18</p>
</li>

<li id="fn:10" class="citation"><span class="citekey" style="display:none">58</span><p>Cfr. La nozione di appropriazione in L. Althusser, E. Balibar, Leggere il capitale, Milano, Feltrinelli, 1968. </p>
</li>

<li id="fn:11" class="citation"><span class="citekey" style="display:none">59</span><p>&quot;(Il secolo XVIII) fu visto dall&#8217;angolo visuale del Risorgimento, anzi come Risorgimento anch&#8217;esso; con la sua borghesia ormai nazionale, con il suo liberalismo che investe la vita economica e la vita religiosa e poi quella politica, e che non è tanto un <em>principio</em> quanto un&#8217;esigenza di produttori; con quelle prime concrete aspirazioni ad una qualche forma di unità* (Genovesi), per la in sufficienza dei singoli stati, ormai riconosciuta, a fronteggiare, con la loro ristretta economia, la invadente economia di paesi tanto più vasti e for ti<em>, da G. Volpe, Storici del Risorgimento a congresso, in </em>L&#8217;educazione Fascista*, luglio 1932, tratto da A. Gramsci, il Risorgimento, cit. p. 52.</p>
</li>

<li id="fn:12" class="citation"><span class="citekey" style="display:none">60</span><p>R. Villari, Il Riformismo e l&#8217;evoluzione delle campagne italiane nel settecento, attraverso gli studi recenti, in <em>Studi Storici</em>, IV, 1964, p. 623.</p>
</li>

<li id="fn:13" class="citation"><span class="citekey" style="display:none">61</span><p>L. Dal Pane, Benedetto XIV e una memoria inedita del conte Marco Fantuzzi, Bologna, Azzoguidi, 1958, p. 8.</p>
</li>

<li id="fn:14" class="citation"><span class="citekey" style="display:none">62</span><p>L. Dal Pane, Lo stato pontificio e .il movimento riformatore, cit. p. 517.</p>
</li>

<li id="fn:15" class="citation"><span class="citekey" style="display:none">63</span><p>Vicchi, Nuovo Saggio, del libro intitolato Vincenzo Monti, le lettere e la politica in Italia dal 1750 al 1830, Faenza, Conti, 1883 pp. 203, 204, 208 216, in L. Dal Pane, Lo stato pontificio e il movimento riformatore, cit.. p. 517</p>
</li>

<li id="fn:16" class="citation"><span class="citekey" style="display:none">64</span><p>G.A. Cavalieri, Diario Comacchiese, gennaio 1783, pp. 72&#8211;73.</p>
</li>

<li id="fn:17" class="citation"><span class="citekey" style="display:none">65</span><p>A.S.V. Segreteria di Stato, Lettere di cardinali legati di Ferrara; le lettere del cardinale Banchieri si trovano nel voi. 199.</p>
</li>

<li id="fn:18" class="citation"><span class="citekey" style="display:none">66</span><p>Ibidem, v. 198, f. 117.</p>
</li>

<li id="fn:19" class="citation"><span class="citekey" style="display:none">67</span><p>A.S.V., Segreteria di Stato, Lettere di cardinali legati di Ferrara, voi. 193, f.78</p>
</li>

<li id="fn:20" class="citation"><span class="citekey" style="display:none">68</span><p>A.S.R., Camerale III, b. 909.</p>
</li>

<li id="fn:21" class="citation"><span class="citekey" style="display:none">71</span><p>A.S.R. Trasunto delle anguille annualmente pesca­te nelle valli camerali di Comacchio dal 1758 al 1785, Camerale III, b. 913, n. 51; Fruttati annui delle valli Camerali di Comacchio dall&#8217;anno 1725 a tutto il 1756, b. 909, n. 113.</p>
</li>

<li id="fn:22" class="citation"><span class="citekey" style="display:none">72</span><p>A.S.R. Camerale III, b. 927 e Sommario, cit. lett. C.</p>
</li>

<li id="fn:23" class="citation"><span class="citekey" style="display:none">73</span><p>A.S.R. Camerale III, b. 911</p>
</li>

<li id="fn:24" class="citation"><span class="citekey" style="display:none">74</span><p>Ibidem.</p>
</li>

<li id="fn:25" class="citation"><span class="citekey" style="display:none">75</span><p>Ibidem.</p>
</li>

<li id="fn:26" class="citation"><span class="citekey" style="display:none">76</span><p>A.S.R. Bandi della Tesoreria Generale, b. 394. </p>
</li>

<li id="fn:27" class="citation"><span class="citekey" style="display:none">77</span><p>A.S.R. Camerale III, b. 913</p>
</li>

<li id="fn:28" class="citation"><span class="citekey" style="display:none">78</span><p>A.S.R. Bandi della Tesoreria Generale, b. 396.</p>
</li>

<li id="fn:29" class="citation"><span class="citekey" style="display:none">79</span><p>— Ibidem.</p>
</li>

<li id="fn:30" class="citation"><span class="citekey" style="display:none">80</span><p>­La <em>pesca delle Nani</em> era un tipo particolare di pesca riservata alla comunità ed esercitata nei canali. Si usavano due tipi di reti, facil&#8217; da lanciare con le mani (da cui il nome di pesca delle mani): <em>l&#8217;arte a mano</em> e la <em>trattolina</em>. &#8217;La prima è una rete di un solo pezzo, lunga un metro e sessanta, che appare come un piccolo <em>cogollo</em> mancante tuttavia dei due lati o ali descritte per il cogollo (Cfr. in seguito). Della Trattolina o tratta daremo una descrizione precisa nel quarto capitolo.</p>
</li>

</ol>
</div>

</body></html>
